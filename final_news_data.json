[
{"link": "https://www.setopati.com/politics/317763", "title": "महासमिति बैठकबारे छलफल गर्न देउवाले बोलाए कार्यसम्पादन समिति बैठक", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "नेपाली कांग्रेसका सभापति शेरबहादुर देउवाले केन्द्रीय कार्यसम्पादन समिति बैठक बोलाएका छन्।महासमिति बैठकबारे छलफल गर्न सभापति देउवाले कार्यसम्पादन समिति बैठक बोलाएका हुन्।कांग्रेसले पुस १६ गतेदेखि १९ गतेसम्म महासमिति बैठक गर्ने निर्णय गरेको छ। तर सभापति देउवाले 'पुसको ठण्डीमा' बैठक नगरौं भन्ने प्रस्ताव मंसिर १३ गते धुम्बाराहीमा बसेको पदाधिकारी बैठकमा गरेका थिए।यसबारे छलफल गर्न सभापति देउवाले कार्यसम्पादन समिति बैठक बोलाएका हुन्।मुख्यसचिव कृष्णप्रसाद पौडेलका अनुसार मंसिर २९ गते शुक्रबार दिउँसो १२:१५ सानेपामा बैठक बस्नेछ। बैठकमा महासमिति बैठक तयारी, जाजरकोट भूकम्प र समसामयिक राजनीतिक घटनाक्रमबारे छलफल हुनेछ।तत्काल केन्द्रीय समिति बैठक बस्न नसक्ने अवस्थामा कांग्रेसले कार्यसम्पादन समिति बैठकबाट आवश्यक निर्णय गर्ने गर्छ।यसैबीच नेता शेखर कोइरालाले पनि आफू पक्षका नेताहरूको बैठक बोलाएका छन्। मंगलबार दिउँसो बत्तिसपुतलीमा उक्त बैठक बस्नेछ।यो पनि: ", "images": ["https://img.setoparty.com/uploads/posts/sher-bahadur-deuba-ink-1695287483.jpeg"]},
{"link": "https://www.setopati.com/politics/317758", "title": "'कुशासनले आजित छन् जनता, कांग्रेसले कसरी अघि बढाउँछ शासन?'", "author": " प्रशन्न पोखरेल ", "published_date": "प्रकाशित मिति: सोमबार, मंसिर २५, २०८० ", "detail": "नेपाली कांग्रेसका नेताहरूले कुशासनले जनता आजित भइसकेकोले सुशासनको प्रत्याभूति दिलाउनुपर्नेमा जोड दिएका छन्।केन्द्रीय सदस्य मीनेन्द्र रिजालले संविधान जारीपछि बनाउनुपर्ने कानुनहरू बनाउन भएका ढिलाइले कठिनाइ पर्ने देखिएको बताए।‘हामीले देशमा शासनको प्रत्याभूत गर्न सक्नुपर्छ। बनाउनुपर्ने कानुन नबनाएका खण्डमा अझै कठिनाइमा पर्छौं,’ सानेपामा सभापति शेरबहादुर देउवा उपस्थित आइतबारको कार्यक्रममा रिजालले भने।  तीन सय ३० भन्दा धेरै स्थानीय तह जितेको, अधिकांश प्रदेशमा सरकारको नेतृत्व गरेको र संघीय सरकारमा सहभागी ठूलो दल कांग्रेसले सुशासनको प्रत्याभूति दिलाउनुपर्नेमा रिजालको जोड थियो।जनतामा देखिएको निराशा हटाउन ठिकसँग शासन चलाउनुपर्ने उनले बताए।‘आत्तिएर, दौडिएर कस्तुरी कता फेला पर्छ भनेर कांग्रेस हिँड्न जरूरी छैन। हामीले ठिकसँग शासन चलाउन सक्यौं भने जनता हामीसँगै आउँछन्, निराशा चिरेर अघि बढ्ने बागडोरमा हामी छौं,’ रिजालले थपे।कांग्रेसले शासन कसरी अघि लैजान्छ भनेर आमनागरिकले हेरिराखेको रिजाल बताउँछन्।‘कांग्रेसको सबैभन्दा ठूलो मास्टर्स बेड रूममा को बस्छ कसैले खोजी गरेको छैन। ठूलो भाग कसले पाउँछ, कसैले खोजेको छैन। खोजी यत्तिको छ- कांग्रेसले शासन कसरी लैजान्छ?,’ रिजालले भने।उनले 'मिसन २०८४' उच्चारण नगरी त्यसबेलाको चुनावबाट कांग्रेस पहिलो शक्ति र बहुमतसहित सरकार बनाउन सक्ने बनाउनुपर्ने बताए।‘आत्मविश्वासका साथ काम गरौं, आजका चुनौती समाधान गर्छु भन्यौं भने कसैको मुख हेर्न पर्दैन। बाँकी विषय समयले टुंगो लगाउँदै जाला, चिन्तित नहौं,’ रिजालले भने, ‘०८४ नभनेरै बहुमतको सरकार बनाउन सकिन्छ।’केन्द्रीय सदस्य रिजालका कुरासँग सहमत देखिए महामन्त्री गगन थापा। थापाले भने, ‘हामी सरकारमा छौं, आजका दिनमा कोही नागरिक भेट्यो भने ऊ कुशासनबाट आजित छ।’केही समयअघि सुन, त्यसपछि भुटानी शरणार्थी र अहिले एनसेल काण्ड आएको उनले बताए।‘एकपछि अर्को काण्ड आएका छ। एउटा काण्ड १०/१२ दिन चल्छ, सेलाउन नपाउँदै अर्को काण्ड आउँछ,’ थापाले भने, ‘काण्डहरू कुशासनसँग जोडिएका छन्। कुशासन कि त नियत कि त अयोग्यतासँग जोडिएको छ।’कांग्रेस सरकारमा भएका बेला र प्रभावशाली भएका बेला यस्ता काण्ड आइरहेको थापाले बताए।'सुशासन हाम्रो बाचामात्र होइन, त्यसका लागि जन्मेको पार्टी हो,’ उनले भने, ‘हामी सरकार चलाइरहेका बेला कुशासनका यति धेरै घटना किन भइरहेका छन्? समस्या केमा छ, जरासम्म पुगेर खोजौं।'रिजाल र थापाका कुरा सुनेपछि मञ्चमा पुगेका अहिलेको सरकारका कानुन मन्त्रीसमेत रहेका उपसभापति धनराज गुरूङले पनि सुशासनका कुरा गरे।‘नेपाली राजनीतिमा सुशासनको खडेरी परेको छ, सुशासनको रोडम्याप ल्याएर मुलुकलाई कांग्रेसले बाटो देखाउनुपर्छ,’ मन्त्री गुरूङले भने।भ्रष्टाचारका एकपछि अर्का काण्डले 'दिक्क' भइसकेको उनले बताए।‘जति सफा गर्न खोज्यो उति फोहोर। जति फाइल खोल्यो उति नै फोहोर! कताकता म सुन्छु- मिसन ०८४। तर म भन्छु- मिसन सुशासन,’ उनले भने, ‘चुनावमा जिताइदेऊ भन्ने मात्र मिसन बोक्दा देश बिग्रेको हो।’उनले पार्टीभित्र वा बाहिर रोइलो नगर्न पनि आग्रह गरे। भने, ‘रोइलो गरेर हुन्न। कांग्रेस बदलिन र यसको संस्कार बदल्न आवश्यक छ। एकले अर्को पार्टीका नेतालाई गाली गर्ने र शत्रु देख्ने प्रवृत्ति गलत छ। हाम्रो साझा शत्रु- गरिबी, भ्रष्टाचार हो। अब सुध्रिएर जाऔं।’उनले भ्रष्टाचारका काण्डैकाण्डका डंगुर रहेको बताए।‘सरकारले एकपछि अर्को फाइल खोल्दै जान्छ, झन् ठूलो काण्ड आइपुग्छ। फोहोरको डङ्गुर कति रहेछ?,’ कानुन मन्त्री गुरूङले भने, ‘फोहोरका डङ्गुर सोर्दासोर्दै हात नै गल्छ कि भन्ने भइसकेको छ।’उनले राजनीति शुद्धीकरण गरेर लैजान आफूले केन्द्रीय समिति र मन्त्रिपरिषदमा पनि सिधासिधा कुरा राख्ने गरेको बताए।‘पद त आउँछ जान्छ,’ सभापति देउवातिर हेर्दै उनले भने, ‘मेरो पद पनि जान्छ, थाहा छ। हाम्रो सभापति पाँच पटक प्रधानमन्त्री भइसक्नुभयो, फेरि पद आउँला, जाला। पदमा जरो गाडेर बस्न जरूरी छैन, काम गर्ने हो तर आफ्नै पार्टीबाट असहयोग हो कि जस्तो अनुभूति नहोस्!’", "images": ["https://img.setoparty.com/uploads/posts/tin-neta-1702282092.jpg"]},
{"link": "https://www.setopati.com/politics/317735", "title": "'हर्नले कान खायो भनेर गुनासो आएको छैन, ध्वनि प्रदूषण नियन्त्रणमै छ'", "author": " रोहित महतो ", "published_date": "प्रकाशित मिति: सोमबार, मंसिर २५, २०८० ", "detail": "जनकपुरधामका बासिन्दा ध्वनि प्रदूषणबाट हैरान छन्। यहाँ धार्मिक स्थलमा र सामाजिक–सांस्कृतिक कार्यमा लाउडस्पिकर (चर्को ध्वनिको माइक) बज्छ। सवारीसाधनले चर्को हर्न बजाउँछन्।मधेस प्रदेशको राजधानी जनकपुरधाममा ‘कानै फुट्ने’ गरी ध्वनि प्रदूषण छ भन्ने जनगुनासो छ। सहरका भित्री बाटो र घना बस्तीमा पनि चालकहरूले चर्को हर्न बजाउँछन्।जनकपुरधाममा सवारीसाधनको बढी चाप हुने अस्पताल रोड, जानकी मन्दिर, जनक मन्दिर, राम मन्दिर, जनकचोक–भानुचोक सडक, मिल्स एरिया लगायत जनकपुरधामभरि बिहानैदेखि रातिर अबेरसम्म गाडीले चर्को हर्न बजाउँछन्। ठूला गाडीले प्रेसर हर्न बजाउँछन्।चर्को ध्वनिले राति सुत्न नपाएको भन्ने जनगुनासो छ। अस्पताल र स्कुलमा असर परेको छ। जनकपुर आउने आन्तरिक र बाह्य पर्यटकहरू दिक्क मान्छन्।सहरी क्षेत्रमा प्रेसर हर्न बजाउन कानूनले रोक लगाएको। जनस्वास्थ्य सेवा ऐन, २०७५ ले ‘ध्वनि, वायु तथा जल प्रदूषणले जनस्वास्थ्यमा पार्ने प्रभाव न्यूनीकरणका लागि संघीय कानून बमोजिम नेपाल सरकारले मापदण्ड निर्धारण गर्न सक्ने’ प्रावधान छ ।कानुन भए पनि जनकपुरधाममा ध्वनि प्रदूषण नियन्त्रणका लागि कसैले चासो देखाएको छैन, स्थानीय सरकारले न प्रहरी प्रशासनले। ट्रफिक प्रहरीले कुनै कदम चालेको छैन। प्रदेश सरकारले चासो दिएको छैन।धनुषाका ट्राफिक प्रहरी प्रमुख रहेका प्रहरी निरीक्षक शेखरकुमार साह भने जनकपुरमा ध्वनि प्रदूषण नियन्त्रणमै रहेको दाबी गर्छन्। उनी भन्छन्, ‘हर्नले कान खायो भनेर गुनासो गर्न कोही पनि आएको छैन। मलाई जानकारी पनि छैन।’जनकपुरधाममा व्याप्त ध्वनि प्रदूषण सम्बन्धमा सेतोपाटीले प्रहरी निरीक्षक साहसँग केही जिज्ञासा राखेको छ।जनकपुरमा साधारण हर्नले भन्दा पनि प्रेसर हर्नले दुःख दियो भन्ने मौखिक गुनासो आउने गर्छ। कम्पनीले बनाएको हर्न कानूनबमोजिम स्वीकृत भएको हुन्छ। प्रेसर हर्न राख्न पाइँदैन। हामीले प्रेसर हर्न नियन्त्रण गरिरहेका छौँ।ध्वनि निषेध गरेको ठाउँमा हर्न बजाउन पाइँदैन। बजारमा पहिलो पटकमा ट्राफिक प्रहरीले तत्काललै पाँच सय रुपैँया जरिवान गर्छ। दोस्रो पटकमा एक हजार रुपैयाँ र तेस्रो पटकमा पन्ध्र सय रुपैँया जरिवाना गर्छ। ‘ट्राफिक भ्वाइलेन्स सिस्टम’ कसुर र जरिवानाको रेकर्ड हुन्छ।ट्राफिक नियम उल्लंघन गर्ने र प्रेसर हर्न बजाउनेलाई कारबाही भइरहेको छ। प्रेसर हर्न बजाएको कसुरमा दैनिक चार–पाँच जना कारबाहीमा पर्ने गरेका छन्।एकपटक कारबाहीमा परेको चालक फेरि पर्ने कमै भएको छ। हामी सम्झाएर पठाउँछौँ। सम्झाउँदा पनि नमान्नेलाई जरिवाना गर्छौं।जनकपुरधाममा ट्राफिक लाइट राखेका छौँ। लाइटको जाममा पर्दा हर्न बजाउनेलाई कारबाही गर्ने गरका छौँ। अटोरिक्साले जथाभावी रोक्ने र हर्न धेरै बजाउने गरेका छन्। हामीले रोक्ने प्रयास गरेका छौँ । ट्राफिक व्यवस्था सुध्रिँदै गएको छ।ध्वनि प्रदूषण नियन्त्रण गर्न सबै पक्षको समन्वय आवश्यक पर्छ। उपमहानगरपालिका कार्यालयले पनि हेर्नुप¥यो। मन्दिर, अस्पताल, विद्यालय जस्ता क्षेत्रमा हर्न निषेध गर्नुपर्‍यो। त्यसका लागि हामी समन्वय गर्दै छौँ। पैदलयात्री पनि सचेत हुनुपर्‍यो। हामीले सम्झाउँदा सम्झाउँदै पनि मान्छेहरू गाडीकै बाटोमा हिँडिदिन्छन्। यसले गर्दा दुर्घटनाको सम्भावना धेरै हुन्छ। चालकहरूले पैदलयात्रुका लागि हर्न धेरै बजाउँछन्। दुर्घटना हुन नदिन हर्न बजाउँछन्। यही क्रममा हर्नको दुरुपयोग हुने गरेको छ।जनकपुरधाममा भिडभाड धेरै छ। अहिले विवाहपञ्चमी आउन लागेको छ, धेरै भिड हुन्छ। भिडभाडमा दुर्घटना हुनुभन्दा हर्न बजाएर मान्छे जोगाउनु नै राम्रो हो। हर्न बजाउने पनि एउटा एउटा प्रक्रिया हुन्छ। बिस्तारै बजाउँदा पनि पैदलयात्रु सचेत हुन्छ, साइड लाग्छ। चालकले लगातार हर्न बजाएर हैरान पार्नु भएन।प्रेसर हर्न हटाउनुपर्छ भनेर हामीले मधेस प्रदेशभर अभियान चलायौँ। करिब १२ सय वटा गाडीबाट प्रेसर हर्न हटायौँ। धनुषाको ट्राफिक कार्यालयले मात्र ३४० वटा हर्न निकाल्यो। जनकपुरधाममा हर्न निषध गर्न उचित हुन्छ कि हुँदैन, कसरी नियन्त्रण गर्ने भन्ने अझै पनि छलफलमै छ।यहाँ बाधाभन्दा ठूलो सस्या जनशक्तिको छ। ट्राफिक जनशक्ति कम छ। सवारीसाधनको चाप धेरै छ। जनकपुरधाममा एक हजार अटोरिक्सा भए पुग्छ तर यहाँ त करिब ८ हजार वटा छ। जनकपुरधाम उपमहानगरपालिकाले ई–रिक्सा दर्ता प्रक्रिया सुरु गरेको छ। दर्ता भएपछि नियम पनि आउँछ। हामी चालकहरूका लागि अभिमुखीकरण कक्षा पनि चलाउँछौँ। यसो गरेपछि केही नियन्त्रण हुने विश्वास छ।हामी अहिले धनुषा जिल्लाभरि ७०–७५ जना ट्राफिक प्रहरी फिल्डमा खट्छन्। नगरभित्र ३५ देखि ४० जना हुन्छन्। अरू हाइवे र सबैला, धनुषाधाम लगायतका ठाउँमा छन्। सवारीसधानको चाप हेर्दा अहिले जनकपुरधामा मात्र ७०—८० जना ट्राफिक प्रहरी चाहिन्छ। हामी ध्वनि प्रदूषण पूर्ण नियन्त्रण गर्ने प्रयासमा लागेका छौँ। अहिले पनि अत्यधिक प्रदूषण छैन, सामान्य छ। अत्यधिक प्रदूषण भयो भने त सबै निकायहरू मिलेर नियन्त्रण गर्नुपर्छ। यहाँ अहिले नै हर्न निषेध आवश्यक ठानिएको छैन।हस्पिटल र जानकी मन्दिर आसपासमा भिडभाड हुनु स्वाभाविक नै हो। भिडभाड कम गर्न बाटो फराकिलो बनाउनु पर्‍यो। मान्छेको संख्या बढ्यो, गाडी धेरै भए तर बाटो जस्ताको तस्तै रह्यो। यस्तो अवस्थामा पनि राम्ररी नै चलेको छ। हर्न धेरै भयो भने गुनासो आएको छैन। गुनासो आएको जानकारी मलाई छैन।साँच्चै ध्वनि प्रदूषण बढ्यो भने सम्बिन्धत निकायसँग समन्वय गरेर हर्न निषेधित क्षेत्र घोषणा गछौँ। ", "images": ["https://img.setoparty.com/uploads/posts/trafic-police-1702260978.jpg"]},
{"link": "https://www.setopati.com/kinmel/banking/317762", "title": "आइपिओमा १० कित्ता सेयर अनिवार्य नीति पुनरावलोकन हुँदै", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "धितोपत्र बोर्डले सेयरको सार्वजनिक निष्कासन आइपिओमा हाल आवेदकलाई पुगेसम्म १० कित्ता सेयर दिनैपर्ने नीतिको पुनरावलोकन गर्ने भएको छ।यसको लागि बोर्डले सञ्चालक समिति सदस्य तथा चार्टर्ड एकाउन्टेन्टहरूको संस्था (आइक्यान) का उपाध्यक्ष प्रविण कुमार झाको संयोजकत्वमा चार सदस्यीय समिति बनाएको छ।समितिमा मुक्तिनाथ श्रेष्ठ, अम्बिका प्रसाद गिरी र भोलानाथ ढुंगाना रहेका छन्। यसअघिका पूर्व अध्यक्ष डा. रेवतबहादुर कार्कीले सेयर बजार विस्तारको लागि भन्दै आइपिओमा आवेदन दिनेलाई पुगेसम्म कम्तीमा १० कित्ता सेयर दिनैपर्ने नीति अभ्यासमा ल्याएका थिए। त्यसअघि न्यूनतम ५० कित्ताभन्दा कमको लागि सेयरमा आवेदन नै दिन नपाइने व्यवस्था थियो। हालका अध्यक्ष रमेश हमालले १० कित्ताको नीति हटाएर आवेदनको लागि न्यूनतम २ सय ५० कित्ता दिन सकिने व्यवस्था अभ्यासमा ल्याउने बताउँदै आएका छन्। यद्यपी त्यसअघि यसको पुनरावलोकन गर्न समिति बनाइएको हो। सेयर जोखिम सहितको क्षेत्र भएकोले यसमा सबैको पहुँच हुनैपर्ने भन्ने व्यवस्था व्यवहारिक नभएको कतिपयको तर्क छ। तर, केहीले भने यो १० कित्ता नीतिको कारण सेयर बजारमा विद्यार्थी र गृहणीले समेत प्रवेश गर्ने वातावरण बनेकोले यसलाई कायम राख्नुपर्ने तर्क गर्दै आएका छन्।", "images": ["https://img.setoparty.com/uploads/posts/ipo1660025373.jpg"]},
{"link": "https://www.setopati.com/kinmel/banking/317760", "title": "'लकइन पिरियड' सकिनु ३० दिन अघि जानकारी दिनुपर्ने ", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "सूचीकृत कम्पनीले 'लकइन पिरियड' सकिनुभन्दा ३० अघि नै यस सम्बन्धी जानकारी दिनुपर्ने भएको छ।गत शुक्रबार बसेको धितोपत्र बोर्डको सञ्चालक समितिको बैठकले यस्तो निर्णय गरेको हो। नेप्से र सिडिएस एण्ड क्लियरिङ लिमिटेडले यस्तो जानकारी प्राप्त भएदेखि लकइन अवधि सकिएको एक हप्तासम्म वेबसाइटमा सार्वजनिक गर्नुपर्ने व्यवस्था गरेको छ।स्थानीय बासिन्दामा जारी भएको सेयर र संस्थापक सेयरमा लकइन पिरियड राखिएको छ। स्थानीय स्रोत साधनको प्रयोग गर्ने कम्पनीले स्थानीय बासिन्दाको लागि अनिवार्य सेयर जारी गर्नुपर्ने व्यवस्था छ। यसरी आरक्षणको रुपमा दिइएको यो सेयरको लकइन पिरियड तीन वर्षको हुने गर्छ। लकइन पिरियड खुलेसँगै बजारमा सेयर आपूर्ति बढ्ने भएको भन्दै सम्बन्धित कम्पनीको मूल्य घट्ने गर्छ। दोस्रो बजारमा अन्य सर्वसाधारणसँग रहेको यस्ता कम्पनीको सेयर किनबेच भइरहेको हुन्छ। यस्तोमा यो सूचना अभावमा नयाँ लगानीकर्ता जोखिममा पर्ने सक्नेभन्दै आवाज उठ्ने गरेको थियो।", "images": ["https://img.setoparty.com/uploads/posts/sebon--1696839319.jpg", "https://img.setoparty.com/uploads/posts/sebon-1702282499.jpg?timestamp=1702282501272"]},
{"link": "https://www.setopati.com/social/317751", "title": "ललितपुर महानगरअगाडि ईः १०८ मिनेट उभिने", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "ललितपुर महानगरपालिकाको बिहान-साँझ फुटपाथ व्यापार गर्न नदिने निर्णयलाई पुनर्विचार गर्न अभियन्ता ईःले अनुरोध गरेका छन्।सोमबार फेसबुकमा स्टाटस राख्दै उनले ललितपुरको सपना नमार्न आग्रह गर्दै सो निर्णय पुनर्विचार गर्न ई: ले अनुरोध गरेका हुन्। 'सहर भनेको कार भएका मानिसलाई मात्र नभई सबैका लागि हो भन्ने यल (ललितपुर) को प्रयासलाई सबैले प्रशंसा गरेको छ,' उनले लेखेका छन्, 'सहरको आत्मा मार्दै रात र बिहानका फुटपाथ क्षेत्र हटाउने निर्णयप्रति पुनर्विचार गर्न आवश्यक छ।'उनले ललितपुर महानगरपालिका अगाडि १०८ मिनेट अभिने बताएका छन्। उनले मंगलबार ३ बजेदेखि उभिने बताएका हुन्।यस्तै, अभियान्ता ईःले 'कर लेऊ, गरी खान देऊ', 'विस्थापन होइन, व्यवस्थापन गर' उनले लेखेका छन्।यसअघि फुटपाथ व्यवसायीलाई विकल्पसहित व्यवस्थापन गर्नुपर्ने मागसहित अभियन्ता ईः १९९ घण्टासम्म राष्ट्रिय सभागृह अगाडि उभिएका थिए। ", "images": ["https://img.setoparty.com/uploads/posts/ihh-1695112580.jpg"]},
{"link": "https://www.setopati.com/social/317741", "title": "'शुद्धोधनले भारतको कपिलवस्तुमा राज्य गरेको' लेखेपछि विरोध", "author": " भगवती पाण्डे ", "published_date": "प्रकाशित मिति: सोमबार, मंसिर २५, २०८० ", "detail": "कपिलवस्तुको तिलौराकोटलाई विश्व सम्पदा सूचीमा राख्न पहल भइरहेका छन्।राजा शुद्धोधनको दरबार रहेको तिलौराकोटमा सिद्धार्थ गौतमले २९ वर्ष बिताएका थिए।कपिलवस्तु सदरमुकाम तौलिहवादेखि करिब तीन किमी उत्तरतर्फ वाणगंगा नदी किनारमा तिलौराकोट छ।बुद्ध दर्शन र जीवनमा महत्व रहेको तिलौराकोट प्राचीन शाक्य गणराज्यको राजधानी, पौराणिक सहर रहेको उत्खनन र अध्ययनबाट पुष्टि भएका थिए।सिद्धार्थ गौतमको क्रिडास्थल भनेर चिनिने तिलौराकोटमा भएका उत्खननबाट जुटेको प्रमाणका आधारमा यस क्षेत्रलाई विश्व सम्पदा सूचीमा सूचीकृतका लागि पहल भइरहेका छन्।तर भारतीय दूतावासले भने बुद्ध जन्मस्थल लुम्बिनी आएर कपिलवस्तु भारतमा रहेको दाबीसहित फोटो प्रदर्शनी गर्‍यो। उत्तर प्रदेशको पिपरहवामा राजा शुद्धोधनले शासन गरेको दाबीसहित दूतावासले फोटो प्रदर्शनी गरेको हो। दूतावासले मंसिर २२ गते प्रदर्शनी गरेको थियो। उक्त प्रदर्शनी २ घण्टा मात्र भएको थियो।लुम्बिनी विकास कोषको आँगनमै साँस्कृतिक उत्सव गरेर राजा शुद्धोधनले राज्य गरेको कपिलवस्तु भारतको पिपरहवामा रहेको र त्यहाँ सिद्धार्थ गौतमले आफ्नो जीवनको प्रारम्भिक उमेर बिताएको भन्दै दूतावासले प्रचार गरेको हो।दूतावासले झुटो प्रचार लुम्बिनी विकास कोषका अध्यक्षसमेत रहेका संघीय सरकारका संस्कृति, पर्यटन तथा नागरिक उड्डययन मन्त्री सुदन किराती, लुम्बिनी विकास कोषका उपाध्यक्ष ल्यारक्याल लामा, लुम्बिनीका मुख्यमन्त्री डिल्लीबहादुर चौधरी, प्रदेश गृहमन्त्री सन्तोषकुमार पाण्डेय, स्वास्थ्यमन्त्री राजु खनाल, सामाजिक विकास मन्त्री सिके गुप्ता, पूर्वमन्त्रीहरू हृदयेश त्रिपाठी, कृष्णध्वज खड्कालगायत साक्षी राखेर गरेको छ।मायादेवी मन्दिर परिसरमै आयोजना भएको प्रदर्शनीमा दूतावासले भारतमा रहेका 'बुद्धिष्ट' स्थलहरूको फोटो र मण्डलको प्रदर्शनी गरेको थियो। प्रमुख अतिथि भएर गएका मन्त्री किरातीले मण्डल र फोटो प्रदर्शनी उद्घाटन गरेका थिए।प्रदर्शनीमै राखेका तिनै फोटोमा कपिलवस्तु भारतको उत्तर प्रदेश पिपरहवामा रहेको, त्यहाँका राजा शुद्धोधन भएको र त्यहाँ सिद्धार्थ गौतमले प्रारम्भिक उमेर बिताएको उल्लेख गरिएको छ। मायादेवी मन्दिरको दक्षिणतर्फ रहेको पोखरीको दक्षिण पश्चिम किनारमा राखेका तस्बिरमा राजा शुद्धोधनले भारतको पिपरहवामा शासन गरेको उल्लेख गरेको कुरालाई नेपालमा मन्त्री र मुख्यमन्त्रीलगायतले हेक्का गरेनन्।भारतीय फिल्म निर्मातासमेत रहेका फोटोग्राफर बेनोय के बेहीले खिचेको भनिएका तस्बिरमा इसापूर्व तेश्रो शताब्दीका सम्राट अशोक बौद्धधर्मका पहिलो महान शाही संरक्षक रहेको र उनले पालादेखि नै बुद्धधर्म भारतको कुना-कुनामा हुँदै कश्मीरबाट उत्तरी हिमालय क्षेत्र चीन, कोरिया, श्रीलंका र जापानसम्म पुगेको उल्लेख गरिएको छ।बुद्ध जम्मस्थल लुम्बिनीमै गरिएको फोटो प्रदर्शनीमा गौतम बुद्ध र लुम्बिनीसँग नेपालका सम्बन्धबारे उल्लेख छैन। भारतीय राजदूत श्रीवास्तवसँगै फोटो प्रदर्शनी अवलोकन गरेका मन्त्री किरातीलगायतले कपिलवस्तुको तिलौराकोटको भगनावशेषजस्तै देखाइएको भारतको कपिलवस्तुको तस्बिरहरूको अवलोकन गरे पनि तस्बिरमा लेखिएका क्याप्सन पढ्न रूची देखाएनन्।भारतीय राजदूत श्रीवास्तवले लुम्बिनीमा भारत-नेपाल सांस्कृतिक उत्सव आयोजना गरेर दुई देशबीचको सम्बन्धलाई अझै प्रगाढ बनाएको भन्ने अभिव्यक्ति दिएका थिए। नेपाल र भारतबीचको इतिहासदेखिको सम्बन्धलाई सांस्कृतिक उत्सवले थप प्रगाढ बनाएको भन्दै उनले नेपाल दुई ठूला छिमेकी भारत र चीनबीचको पक्की पुल बन्न चाहेको आफूले पाएको उनको भनाइ थियो।लुम्बिनीका पूर्वमन्त्री एवं नेकपा एमालेबाट कपिलवस्तुबाट निर्वाचित प्रदेश सांसद विष्णु पन्थीले तिलौराकोटको इतिहास मेट्ने षड्यन्त्रमा सरकारका मन्त्री र मुख्यमन्त्री नै साक्षी बसेको आरोप लगाए। सक्कली कपिलवस्तु र तिलौराकोटलाई नक्कली बनाउने भारतको सुनियोजित चालमा संघीय मन्त्री, प्रदेशका मुख्यमन्त्री र मन्त्री साक्षी बस्नु बुद्ध र लुम्बिनीमाथिको घात भएको उनको भनाइ छ।‘राजा शुद्धोधनको राजधानी कपिलवस्तु भारतको उत्तरप्रदेश पिपरहवामा छ भनेर भारतले पुष्टि गराउन उपयुक्त ठाउँ लुम्बिनीलाई रोज्यो, भारतको सुनियोजित चालमा सरकारका मन्त्रीहरु नै गौतमबुद्ध जन्मिएको मायादेवी मन्दिर परिसरमै आएर साक्षी बसेर लुम्बिनी र बुद्धमाथि नै ठूलो घात गरिएको छ,’ पन्थीले भने।सांसद पन्थीले राजा शुद्धोधनले राज्य गरेको कपिलवस्तु भारतमा रहेको भन्दै मायादेवी मन्दिर परिसरमै फोटो प्रदर्शनी गर्नु र संघीय मन्त्री र मुख्यमन्त्री समेतले चुपचाप अवलोकन गरेर भारतको दाबीलाई पुष्टि गरिदिएको बताए। पन्थीले यसबारेमा फोटो प्रदर्शनी गर्ने अनुमति दिने दुवै पक्षले माफी मागेर गल्ती सच्चाउनुपर्ने बताए।लुम्बिनी विकास कोषका उपाध्यक्ष ल्यारक्याल लामाले प्रदर्शनीमा राखेका फोटोहरूको अवलोकन गरे पनि त्यसमा लेखिएका अक्षर सानो भएकोले के लेखिएको थियो भन्ने पढ्न नपाएको बताए।‘फोटो प्रदर्शनीको अवलोकन गरेको हो तर अक्षर सानो भएको र चश्मा नलगाएकोले पढ्न खोजे पनि सकिएन,’ उनले भने। उपाध्यक्ष लामाले फोटोमा लेखिएको विषयमा पछि मात्रै थाहा पाएको र यसबारेमा भारतीय दूतावाससँग कुरा गरिसकेको बताए।‘मैले पनि सामाजिक सञ्जालमा आएका टिप्पणीपछि मात्रै फोटोमा लेखिएको क्याप्सनबारे थाहा पाएँ, यसबारेमा दूतावासमा कुरा गरेको छु, दूतावासले आफैंले नभई फोटोग्राफरले फोटो प्रदर्शनीमा राख्दा गल्ती कमजोरी भयो भनेको छ, यसलाई हामी सच्याउँछौं,’ लामाले भने।लुम्बिनी प्रदेशका गृहमन्त्री सन्तोष कुमार पाण्डेयले आफू कार्यक्रममा सहभागी भए पनि फोटो प्रदर्शनी अवलोकन नगरेको बताए। ‘कसैले फोटो राख्दैमा केही हुँदैन,’ उनले भने, ‘शुद्धोधनको राजधानी सहर तिलौराकोट नै रहेको पुष्टि भइसकेको छ। तैपनि के भएको रहेछ म मुख्यमन्त्रीसँग सोध्छु।’      ", "images": ["https://img.setoparty.com/uploads/posts/lumbini-1702273872.jpg", "https://img.setoparty.com/uploads/posts/bharat-pradarsan-(5)-1702274518.jpg?timestamp=1702274521207", "https://img.setoparty.com/uploads/posts/bharat-pradarsan-(2)-1702274517.jpg?timestamp=1702274521207", "https://img.setoparty.com/uploads/posts/bharat-pradarsan-(1)-1702274517.jpg?timestamp=1702274521207", "https://img.setoparty.com/uploads/posts/bharat-pradarsan-(3)-1702274517.jpg?timestamp=1702274521207", "https://img.setoparty.com/uploads/posts/bharat-pradarsan-(4)-1702274517.jpg?timestamp=1702274521207"]},
{"link": "https://www.setopati.com/sports/cricket/317756", "title": "उत्कृष्ट ब्याटिङले नेपाली क्रिकेटमा उदाइरहेका अर्जुन", "author": " सीताराम कोइराला ", "published_date": "प्रकाशित मिति: सोमबार, मंसिर २५, २०८० ", "detail": "२०७७ को माघमा नेपाली राष्ट्रिय क्रिकेट टिमका तत्कालीन प्रशिक्षक डेभ वाटमोरले १५ वर्षीय अर्जुन कुमाललाई नेपाली राष्ट्रिय टिमको बन्द प्रशिक्षणमा बोलाए। १५ वर्षको उमेरमै सिनियर टिमको बन्द प्रशिक्षणमा बोलाइएपछि अर्जुनको खुसीको सीमा नै रहेन। भारतको राजधानी दिल्लीमा परिवारसँग बस्ने अर्जुन आमाको साथमा तत्काल काठमाडौं आइपुगे। त्यतिबेलाका सबैभन्दा कान्छा खेलाडी अर्जुनलाई २०७७ को प्रधानमन्त्री कपमा गरेको प्रदर्शनको आधारमा वाटमोरले बन्द प्रशिक्षणमा स्थान दिएका थिए। वाटमोरले नेपाली क्रिकेटको भविष्य अर्जुनमा देखेका थिए। त्यसैले सिनियर खेलाडीसँग घुलमिल गर्दै प्रशिक्षण गर्ने अवसर जुटाइदिए। त्यतिबेला उनी राष्ट्रिय टिममा नपरे पनि अहिले नेपाली क्रिकेटमा उत्कृष्ट ब्याटरको रूपमा उदाइरहेका छन्। युएईको दुबईमा भइरहेको एसिसी एसिया कपमा अर्जुनले उत्कृष्ट ब्याटिङ गर्दै नेपाली क्रिकेटको भविष्य राम्रो भएको संकेत गरेका छन्। सुरूआती दुई खेलमा नेपालले हार बेहोरे पनि अर्जुनले आफ्नो ब्याटिङ कौशल देखाएर सबैलाई मोहित पारेका छन्। अर्जुनले पाकिस्तानविरूद्धको पहिलो खेलमा २१ रन जोडे। उनले सो खेलमा ३७ बलमा ३ चौका प्रहार गरे। आइतबार अफगानिस्तानविरूद्ध उनले धैर्यपूर्वक ब्याटिङ गरे। एक छेउमा नेपालले लगातार विकेट गुमाइरहँदा अर्को छेउबाट अर्जुनले अन्तिम विकेट बाँकी रहँदासम्म ब्याटिङ गरे। लोभलाग्दा सट प्रहार गर्दै ४१ औं ओभरसम्म मैदानमा टिके। अफगानिस्तानविरूद्ध उनले १०८ बलमा १३ चौकाको मद्दतमा ९१ रन जोड्न सफल भए। सोमबार १८ वर्ष पूरा भएका अर्जुनले अब सिनियर टिममा आफ्नो स्थान बनाउन दाबेदारी दिने संकेत गरे। गुल्मी पुर्ख्यौली घर भएका अर्जुन भारतमा परिवारसँगै बस्दै आएका छन्। सात वर्षको उमेरदेखि उनले दिल्लीमा क्रिकेट सिक्न थाले।अर्जुन नेपालको घरेलु क्रिकेट खेल्न आउन थालेको पनि सात वर्ष नै भयो।सुरूमा उमेर समूहको क्रिकेट खेलेका कुमालले नेपालको यू-१६ टिमबाट समेत खेले। त्यसपछि उनी गण्डकी प्रदेशको यू-१९ टिम हुँदै सिनियर टिममा समेत परे। २०७७ को प्रधानमन्त्री कपमा गण्डकीको सिनियर टिमबाट खेलेपछि उनी चर्चामा आएका थिए। १५ वर्षको उमेरमा राष्ट्रिय प्रतियोगिता खेल्ने क्रममा उनले आर्मीविरूद्धको पहिलो खेलमा ३६ रन बनाए।त्यसपछि कोशी प्रदेशविरूद्ध ३५ रन र कर्णालीविरूद्ध ४६ रन जोडे। यही प्रदर्शनको आधारमा राष्ट्रिय टिमका तत्कालीन प्रशिक्षक वाटमोरले अर्जुनलाई राष्ट्रिय टिममा स्थान दिएका थिए। Arjun KumalThis youngster is having a brilliant tournament.Showed some aggressive intent in the first game and look at him batting today holding the innings for Gandaki with back to back wicket falling from another end.Well Played Young Man Arjun Kumal. वाटमोरले त्यतिबेला अर्जुनलाई निकै उपयोगी टिप्स दिएका थिए। 'प्रशिक्षक (वाटमोरले) ले मेरो ब्याटिङ हेरेपछि 'वेल प्लेड' भन्नुभयो। उहाँले अझै छिटो ब्याटिङ गर पनि भन्नु भएको छ,' १५ वर्षीय अर्जुनको भनाइ थियो।१५ वर्षमै राष्ट्रिय टिमको बन्द प्रशिक्षणमा परेर चर्चामा आएपछि अर्जुनका लागि पछाडि फर्केर हेर्न परेको छैन। उनी अहिले नेपालको युवा टिमको महत्वपूर्ण सदस्य बनिसकेका छन्।युवा टिमको ओपनिङ ब्याटरको भूमिकामा जमेका अर्जुनसहितका खेलाडीको उत्कृष्ट प्रदर्शनमा नेपालले ८ वर्षपछि पहिलो पटक यू-१९ विश्वकपमा स्थान बनायो। यस्तै, एसिसी प्रिमियर उपाधि जित्न सफल भयो। आगामी महिना दक्षिण अफ्रिकामा हुने यू-१९ विश्वकपमा केन्द्रित भइरहेका अर्जुन अहिले आफू नेपालको यू-१९ टिममै रमाइरहेको बताउँछन्। अर्जुन नेपालका लागि कुनै पनि अन्तर्राष्ट्रिय खेलको एकै इनिङ्ग्समा सर्वाधिक रन बनाउने ब्याटर हुन्। दुई महिनाअघि मलेसियामा भएको एसिसी यू-१९ प्रिमियर कपमा उनले साउदी अरेबियाविरूद्ध १४२ रन जोडेका थिए। यो स्कोर नेपालका ब्याटरले एकै इनिङ्ग्समा कुनै पनि स्तरमा प्रहार गरेको सर्वाधिक रन हो। अर्जुनले १४२ रन बनाउनु केहीअघि मात्र यो कीर्तिमान कुशल मल्लले एसियाली खेलकुदमा मंगोलियाविरूद्ध १३७ रन बनाएर बनाएका थिए। अर्जुनको नाममा नेपालका लागि यू-१९ टिमबाट दुई शतक बनाउने ओपनरको कीर्तिमान पनि छ। एसिसी प्रिमियर कपमा साउदीसँग शतक प्रहार गरेका अर्जुनले गत वर्ष भएको आइसिसी यू-१९ विश्वकप एसिया क्षेत्र छनोटमा कुवेतविरूद्ध १०८ रन बनाएका थिए।", "images": ["https://img.setoparty.com/uploads/posts/arjun-kumal-half-1702280349.jpg", "https://img.setoparty.com/uploads/posts/408466239_763845605771822_7305913365348975616_n-1702280377.jpg?timestamp=1702280378622"]},
{"link": "https://www.setopati.com/art/art-activity/317749", "title": "प्रभासको फिल्म 'सलार' मा मेनुका पौडेलले गाइन् गीत", "author": " सेतोपाटी कला ", "published_date": "प्रकाशित मिति: सोमबार, मंसिर २५, २०८० ", "detail": "दक्षिण भारतीय अभिनेता प्रभास अभिनीत फिल्म 'सलार' मा नेपालकी मेनुका पौडेलले गीत गाएकी छन्।आइतबार राती प्रसारित 'इन्डियन आइडल' मा मेनुकाले गीत गाउने अवसर पाएको जानकारी दिएकी हुन्। हाल मेनुका 'इन्डियन आइडल' की प्रतिस्पर्धी छन्। उक्त शोमा मेनुकाले 'सलार' को लागि गीत गाएको भिडिओ क्लिप प्रसारण गरिएको थियो। 'म आज निकै उत्साहित छु। किनकी मैले फिल्ममा गीत गाउने अवसर पाएकी छु। यो मेरो टर्निङ प्वाइन्ट हो। जहाँ मैले पहिलो प्लेब्याक गीत गाएकी छु। मेरो तर्फबाट निकै राम्रोसँग गाउने छु,' उनले भनेकी छन्। 'सलार' को गीतमा रवि बसरूरले संगीत भरेका छन्। निर्णायक मध्ये एक श्रेया भुषालले मेनुकालाई बधाई दिदै 'सलार' निर्माण टिमलाई धन्यवाद व्यक्त गरेकी छन्। 'केजिएफ' निर्देशक प्रशान्त नीलले निर्देशन गरेको फिल्ममा प्रभाससँगै श्रुति हासन, जगपति बाबु, टीनू आन्नद, पृथ्वीराज सुकुमारनलगायत कलाकारको अभिनय छ। यो फिल्म २२ डिसेम्बरदेखि प्रदर्शन हुनेछ। K.G.F MOVIE DIRECTOR MR.PRASHANT NEEL HAS OFFERED A SONG IN HIS UPCOMING FILM SALAAR TO OUR VERY OWN Ms.MENUKA PAUDEL. ", "images": ["https://img.setoparty.com/uploads/posts/menuka-paudel-1702274708.jpg"]},
{"link": "https://www.setopati.com/kinmel/automobiles/317717", "title": "प्रधानाध्यापक जसले ल्याए फरक शैलीको राइड सेयरिङ एप", "author": " सुनिता सिटौला ", "published_date": "प्रकाशित मिति: सोमबार, मंसिर २५, २०८० ", "detail": "तपाईंहरू राइड सेयरिङ एप प्रयोग गर्नु हुन्छ भने याद गर्नुभएको होला — दुईपांग्रे होस् वा चारपांग्रे, अधिकांश सवारीसाधन पेट्रोलबाट चल्ने छन्।धेरैजसोले पेट्रोल सवारीसाधन प्रयोग गरिरहँदा हालै बजारमा आएको 'इ–ड्राइभ' ले भने फरक तरिका अपनाएको छ। यसले बिजुलीबाट चल्ने ट्याक्सीमार्फत सेवा दिइरहेको छ। गत कात्तिक अन्तिम सातादेखि सेवा सुरू गरेको यो कम्पनीको एपमा आवद्ध सबै ट्याक्सी विद्युतीय छन्।अहिले इ–ड्राइभमा आवद्ध रहेर काठमाडौं उपत्यकामा दैनिक ७५ देखि ८० वटा विद्युतीय ट्याक्सीले सेवा दिइरहेको कम्पनीका अध्यक्ष राजेश मास्केले बताए।'त्यसमध्ये हाम्रा कम्पनीका ट्याक्सी २० वटा छन्,' उनले भने, 'बाँकी निजी हुन्।'इ–ड्राइभको यात्रा सरल र सुलभ भएको राजेश दाबी गर्छन्। उनका अनुसार नयाँ ट्याक्सी भएकाले बस्न आरामदायी छन्। ग्राहकको सुरक्षाका लागि नेभिगेसन प्रणाली प्रयोग गरिएको छ। यसबाट ट्याक्सी कहाँ छ भन्ने सजिलै पत्ता लगाउन सकिन्छ।त्यस्तै सरकारले तोकेभन्दा १० प्रतिशत सस्तोमा इ–ड्राइभले सेवा दिइरहेको राजेशको भनाइ छ।'कम्पनीले राइडरसँग पुस १ गतेसम्मका लागि शुल्क लिएको छैन। यसलाई अझै विस्तार गर्ने योजना छ,' उनले भने।जमलमा कार्यालय रहेको इ–ड्राइभमा अहिले ट्याक्सी सेवा मात्रै छ। आगामी दिनमा दुईपांग्रे पनि समावेश हुने उनले बताए।सिन्धुली घर भएका राजेश पेसाले प्रधानाध्यापक हुन्। सिन्धुलीमा उनको सिद्धबाबा हाइस्कुल छ। उनी अध्यापन पेसामा लागेको वर्षौं भइसक्यो।केही नयाँ काम गर्ने हुटहुटी उनमा थियो। के गर्ने यकिन भइसकेको थिएन। काठमाडौं आउँदा राइड सेयरिङ एपमा पेट्रोलबाट चल्ने गाडी मात्रै देख्दा उनी अचम्म हुन्थे। सरकारले विद्युतीय गाडी प्रोत्साहन गर्दा पनि किन राइड सेयरिङ एपमा विद्युतीय साधन नभएको होला भनेर उनी सोच्न थाले।विद्युतीय सवारी साधन एकदमै थोरै छन्। महँगो हुनाले यसमा सबैको पहुँच छैन। एपमा पहिल्यैदेखि पेट्रोलियम सवारीसाधन जोडिएकाले विद्युतीयलाई प्राथमिकतामा राखिएको छैन — उनको सर्सती बजार अध्ययनले निष्कर्ष निकाल्यो।अनि उनलाई व्यावसायिक आइडिया फुरिहाल्यो — विद्युतीय साधन मात्रै समावेश गरेर राइड सेयरिङ व्यवसाय गर्दा के होला?यसबारे उनले आफ्ना नजिकका साथीहरूलाई सुनाए। साथीहरूले उनको योजनामा सहजै साथ दिए। पाँच जनाको समूह बन्यो। एप सञ्चालनमा आउँदासम्म ५–६ करोड रूपैयाँ लाग्ने अनुमान उनीहरूले गरे।विद्युतीय गाडी समावेश गर्ने भएकाले कम्पनीको नाम इ–ड्राइभ नेपाल राखियो। नेपाली इञ्जिनियरलाई नै एप बनाउन जिम्मा दिए। कर्मचारीको सहयोगबाट चोक–चोकमा बसेका ट्याक्सी चालकहरूलाई इ–ड्राइभबारे जानकारी दिए।पहिले नै राइड सेयरिङ एप सञ्चालनमा आइसकेकाले उनीहरूको कुरा चालकले सहजै बुझिहाले। उल्टो आफूले बुझाउन नसकेका कुरा चालकले नै बुझाइदिने गरेको राजेश बताउँछन्।'हामी यसमा नयाँ छौं। चालकहरू अन्य राइड सेयरिङ एपमा काम गरिसकेकाले अनुभवी छन्,' उनले भने, 'केही कुरा त हामीलाई उनीहरूले पनि सिकाउनु हुन्छ।'राजेशका अुनसार हालसम्म एपमा तीन सयभन्दा बढी ट्याक्सी दर्ता भइसकेका छन्। एक हजारभन्दा बढी आवेदन छन्।इ–ड्राइभमा दर्ता हुन हाल कुनै शुल्क लाग्दैन। नवीकरण गरिएको ब्लुबुक, बीमा र लाइसेन्स एपमा अपलोड गरेपछि कम्पनीले दर्ता गरिदिन्छ।विद्युतीय ट्याक्सी भएका जोसुकै इ–ड्राइभमा जोडिन सक्छन्। कुनै चालक हातमा सीप छ तर विद्युतीय ट्याक्सी नभएका कारण बेरोजगार छन् भने त्यसता चालकलाई कम्पनीले नै ट्याक्सीको व्यवस्था गरिदिने राजेशले बताए।'सीप छ तर ट्याक्सी छैन भने हामी दिन्छौं,' उनले भने, 'यसले हाम्रो व्यवसाय पनि चल्छ, चालकले काम पनि पाउँछ।'उनलाई यो आइडिया पनि ट्याक्सी चालकहरूले नै दिएका हुन्।बागमती प्रदेश सरकारले २०८५ सालभित्र पेट्रोलियम सार्वजनिक सवारी साधनलाई विद्युतीयले विस्थापित गर्ने लक्ष्य लिएको छ। सोही लक्ष्यबमोजिम सरकारले २०७४ चैतदेखि २० वर्ष कटेका ट्याक्सी, नीलो माइक्रो र टेम्पो विद्युतीय ट्याक्सीमा मात्र सट्टा–भर्ना गर्ने निर्णय गरेको थियो।यो नियमअनुसार बीस वर्ष पुराना ट्याक्सी विस्थापन गरेपछि त्यो नम्बर-प्लेट अर्को पेट्रोलियम ट्याक्सीमा प्रयोग गर्न पाइँदैन। विद्युतीय ट्याक्सीमै प्रयोग गर्नुपर्छ। सरकारले लामो समयदेखि नयाँ ट्याक्सी दर्ता प्रक्रिया पनि बन्द गरेको छ।तर विद्युतीय ट्याक्सीको भाउ पेट्रोलियमको तुलनामा महँगो छ। त्यसो हुँदा सबै चालकले किन्न सक्दैनन्। उनीहरूले नम्बर-प्लेट बेचिरहेको राजेशले बताए।'नम्बर‍-प्लेट भएका तर आफैं ट्याक्सी किन्न नसक्ने चालकसँग हामीले नम्बर-प्लेट किनेर विद्युतीय ट्याक्सीमा बदलिरहेका हौं,' उनले भने, 'यो आइडिया हामीलाई चालकले नै दिएका हुन्। यसले जिम्मेवारी थपिदिएको छ।'कम्पनीले ट्याक्सी किने पनि चालक राखेर आफैं चलाउँदैन। त्यो ट्याक्सी चालकले नै किन्ने हो र उसकै हुने हो।राजेशका अनुसार आफ्नो ट्याक्सी नभएका चालकले सुरूमा सात लाख रूपैयाँ बुझाउनुपर्छ। त्यसपछि बाँकी किस्ता तिर्दै जाने हो। पूरै किस्ता नतिरिन्जेल ट्याक्सी कम्पनीको नाममै हुन्छ। ट्याक्सी कम्पनीको नाममा भइञ्जेल अफ-लाइन चलाउन पाइँदैन। किस्ता सकिएपछि ट्याक्सी चालककै हुन्छ।'कम्पनीले पनि बैंकबाट ऋण लिएर ट्याक्सी किनेको हुँदा चालकले ब्याज भने तिर्नुपर्छ,' राजेशले भने, 'महिलाका लागि भने कम्पनीले विशेष सहुलियत दिएको छ।'विद्युतीय ट्याक्सीको संख्या कम भएकाले कम्पनीले समेत लगानी गर्नुपरेको राजेशको भनाइ छ।'हामी ट्याक्सी व्यापार गर्ने त होइन। तर अहिले चालकहरूले पूरै पैसामा किनर काम गर्ने अवस्था छैन। त्यो भएर सहजीकरण गरिदिएका हौं,' उनले भने।इ–ड्राइभमा आवद्ध ट्याक्सीलाई मध्यनजर गर्दै कम्पनीले सितापाइला र एकान्तकुनामा दुइटा चार्जिङ स्टेसन समेत स्थापना गरेको छ।विद्युत प्राधिकरण र गाडी बिक्रेताले बनाएका चार्जिङ स्टेसनमा निजी गाडीहरू पनि चार्ज हुन्छन्। तर काम गर्नेलाई धेरै लाइन बस्नुपर्छ भनेर इ–ड्राइभमा आवद्ध ट्याक्सीका लागि छुट्टै चार्जिङ स्टेसन बनाएको उनले बताए।कम्पनीले बनाएको चार्जिङ स्टेसनमा पार्किङ पनि छ।'सबै चालकको घरमा पार्किङ हुँदैन। त्यो भएर हामीले नै पार्किङ व्यवस्था गरिदिएका हौं,' उनले भने।उनका अनुसार सबै काममा हालसम्म इ–ड्राइभको लगानी १४ करोड रूपैयाँ पुगिसकेको छ। लगानीकर्ता पनि थपिएर २३ जना भएका छन्।लगानी धेरै भए पनि उनी आफ्नो व्यवसाय सफल हुनेमा निर्धक्क छन्।'अब पहिलेजस्तो चोकमा बसेर ट्याक्सी कुर्ने जमाना छैन। अनलाइनबाटै बुक गर्ने हो,' उनले भने, 'काठमाडौं उपत्यकामा १२ देखि १३ हजार ट्याक्सी चल्छन्। ती सबै विद्युतीय भए भने सहज हुन्छ।'सरकारले सहुलियत दिने हो भने दस ठाउँमा चार्जिङ स्टेसन बनाउने कम्पनीको योजना छ। त्यस्तै इ-ड्राइभलाई बिस्तारै पब्लिक कम्पनी बनाउने सोच पनि रहेको उनले बताए।'सुरूमै पब्लिक कम्पनीमा जाँदा सर्वसाधारणको पैसा उठाउन गयो भन्ने नकारात्मक सन्देश जान्छ। पहिले कम्पनी स्थापना गरौं अनि जान्छौं,' उनले भने, 'वातावरणमा सकारात्मक योगदान दिने जिम्मेवारीमा र सरकारको योजना सफल पार्न सबैको साथ चाहिन्छ।'", "images": ["https://img.setoparty.com/uploads/posts/edrive-(1)-1702231828.JPG", "https://img.setoparty.com/uploads/posts/edrive-(2)-1702231828.jpg?timestamp=1702232559155", "https://img.setoparty.com/uploads/posts/edrive-(3)-1702231828.jpg?timestamp=1702232576726"]},
{"link": "https://www.setopati.com/politics/317629", "title": "परराष्ट्रमन्त्री साउद कतार प्रस्थान", "author": " सेतोपाटी संवाददाता ", "published_date": "प्रकाशित मिति: शनिबार, मंसिर २३, २०८० ", "detail": "परराष्ट्रमन्त्री नारायणप्रकाश (एनपी) साउद आज कतार प्रस्थान गरेका छन्। दोहा सम्मेलनमा सहभागी हुन उनी आज त्यसतर्फ प्रस्थान गरेका हुन्। आइतबारदेखि कतारमा सुरू हुन गइरहेको दोहा २१ औं फोरममा सहभागिता जनाउने क्रममा परराष्ट्रमन्त्री साउदले इसरायलमा बेपत्ता विपिन जोशीको रिहाइको विषय गम्भीरताका साथ उठाउने उनका प्रेस संयोजक केशव साउदले जानकारी दिए। कतारमा रहँदा मन्त्री साउदले आफ्नो कतारी समकक्षीसँगै विदेश राज्यमन्त्री सुल्तानबिन साद अल–मुखारीसँग भेटवार्ता गर्नेछ। मन्त्री साउदले यसअघि यही मंसिर ८ गते राज्यमन्त्री मुखारीसँग परराष्ट्र मन्त्रालयमा भएको भेटमा पनि जोशीको रिहाइका लागि पहल गरिदिन आग्रह गरेका थिए।यस्तै, उनले मंसिर ७ गते नेपालका लागि इसराइलका राजदूत हनान गोडरलाई मन्त्रालयमा बोलाउनु भई जोशीको रिहाइका बारेमा छलफल गर्ने मन्त्री साउदको स्वकीय सचिवालयले जनाएको छ।परराष्ट्रमन्त्री साउदले हिजो शुक्रबारमात्रै विपिनको रिहाइका विषयमा इसराइल सरकारका बन्दी तथा बेपत्ता व्यक्तिहरूको विषय हेर्ने संयोजक गल हर्चसँग कुराकानी गरेको उनका स्वकीय सचिव दीपक जोशीले जानकारी दिए। नेपाल र इसराइलबीचको ऐतिहासिक सम्बन्धका सन्दर्भमा यस मानवीय सहयोगले विशेष अर्थ राख्ने पनि परराष्ट्रमन्त्रीले स्पष्ट पारेको जोशीले बताए। जवाफमा संयोजक हर्चले इसराइलले जोशीलाई पारिवारिक सदस्य जस्तो मानेको र उनको रिहाइलाई प्राथमिकताका साथ ध्यान दिने आश्वासन व्यक्त गरे। सुदूरपश्चिम विश्वविद्यालयबाट ‘अर्न एन्ड लर्न’ कार्यक्रमअन्तर्गत अध्ययनका लागि जोशी इसराइल गएका थिए।", "images": ["https://img.setoparty.com/uploads/posts/np-saud-1702028237.jpg"]},
{"link": "https://www.setopati.com/social/317634", "title": "ट्याक्टर पल्टिँदा काका-भतिजको मृत्यु", "author": " रासस ", "published_date": "प्रकाशित मिति: आइतबार, मंसिर २४, २०८० ", "detail": "सिरहाको औरही गाउँपालिका–२ तुलसीपुरमा ट्याक्टर पल्टिँदा काका–भतिजाको मृत्यु भएको छ भने अर्का एकजना घाइते भएका छन्।खेत जोतेर फर्किने क्रममा गागन नदीको तटबन्धबाट स१त ७४५८ नंको ट्याक्टर पल्टिँदा काका–भतिजाको मृत्यु भएको हो।मृत्यु हुनेमा स्थानीय ४० वर्षीय सुरेन्द्र यादव र उनकै भतिजा ७ वर्षीय चन्दन यादव रहेको जिल्ला प्रहरी कार्यालय सिरहाले जनाएको छ।ट्याक्टरको इन्जिनमा च्यापिएर उनी दुवै जनाको घटनास्थलमा नै मृत्यु भएको स्थानीय श्याम यादवले जानकारी दिए। उनका अनुसार ट्याक्टरमै चढेका रञ्जन यादव घाइते भएका छन्।दुर्घटनापछि प्रहरीले घटनास्थलमा मुचुल्का तयार पारी मृतक काका–भतिजाको शवपरीक्षणका लागि सिरहा प्रादेशिक अस्पताल लगेको जिल्ला प्रहरी कार्यालय सिराहाका सूचना अधिकारी प्रहरी नायब उपरीक्षक रवीन्द्रराज पाण्डेले जानकारी दिए।", "images": ["https://img.setoparty.com/uploads/posts/1553571853accident.jpg"]},
{"link": "https://www.setopati.com/social/317644", "title": "ट्रक दुर्घटनामा दुई जनाको मृत्यु", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "अर्घाखाँचीको शीतगङ्गा नगरपालिकामा भएको ट्रक दुर्घटनामा दुई जनाको मृत्यु भएको छ।महेन्द्र राजमार्गको शीतगङ्गा–८ सातमाराको राप्ति पुल नजिकै ना६ख २७३९ नम्बरको ट्रक अनियन्त्रित भई शनिबार  दुर्घटना भएको थियो।मृत्यु हुनेमा  ट्रकका चालक चालक नवलपरासी (पश्चिम) रामग्राम नगरपालिका–१८ बस्ने ३१ वर्षीय सञ्जयकुमार चौधरी र सहचालक भोला कुर्मी रहेका जिल्ला प्रहरी कार्यालयका प्रहरी निरीक्षक विक्रम रिजालले जानकारी दिए।उनीहरुको जेनस अस्पताल बुटवलमा उपचारका क्रममा मृत्यु प्रहरी निरीक्षक  रिजालले बताए।", "images": ["https://img.setoparty.com/uploads/posts/accident-1693714303.jpg"]},
{"link": "https://www.setopati.com/social/317731", "title": "जाजरकोट भूकम्पबाट नौ करोड बराबरको खाद्यान्न क्षति", "author": " रासस ", "published_date": "प्रकाशित मिति: सोमबार, मंसिर २५, २०८० ", "detail": "जाजरकोट भूकम्पबाट रु नौ करोडभन्दा बढी मूल्यको खाद्यान्न नष्ट भएको छ। चौतीस हजार पाँच सय एक घरमा भण्डारण गरिएको नौ करोड २६ लाख ५८ हजार नौ सय रुपैयाँ बराबरको खाद्यान्न पुरिएर नष्ट भएको कृषि विकास कार्यालय जाजरकोटले जनाएको छ। गत कात्तिक १७ गते रामीडाँडालाई केन्द्रविन्दु बनाएर गएको भूकम्पबाट नौ हजार सात सय ९४ घर पूर्णरुपमा क्षतिग्रस्त भएका छन्। ६.४ म्याग्निच्युटको भूकम्पले भत्किएका ३४ हजार पाँच सय एक घरमा भण्डारण गरिएको धान, मकै, गहुँ, र कोदोजस्ता अन्न तथा खाद्यान्न पुरिएर नष्ट भएको कार्यालयले जनाएको छ। कार्यालयका सूचना अधिकारी टोपेन्द्र विश्वकर्माले दिएको जानकारीअनुसार २८ लाख २८ हजार सात सय २५ किलो धान सहित मकै, गहुँ, कोदोलगायत अन्न पुरिएर नष्ट भएको छ। जाजरकोट भूकम्पले जिल्लाभर पाँच करोड ४१ लाख ४२ हजार एक सय ७२ रूपैयाँ बराबरका पशुपन्छीको क्षति भएको छ। जाजरकोटमा मात्र भूकम्पबाट ९० हजार पाँच सय ६७ मानिस प्रत्यक्षरुपमा प्रभावित भएका छन्।कृषि क्षेत्रमा जोडिएका अधिकांश मानिस अन्यत्र काममा पनि सम्लग्न हुनुपर्ने भएकाले भूकम्प प्रभावित क्षेत्रमा खाद्यान्न समस्या हुने हो कि भन्ने चिन्ता थपिएको छ । खेतबारी लगाएको अन्नबाली भएको ठाउँमा अस्थायी टहरादेखि त्रिपाल टाँग्ने काम भएकाले खाद्यान्न उत्पादनमा कमी आउने जनाइएको छ। जिल्लाको बारेकोट गाउँपालिका बर्सेनि खाद्यान्न अभाव हुने क्षेत्र हो । जिल्ला प्रशासन कार्यालयले खाद्यान्न जोहो गरेर भण्डारण गर्न आग्रह समेत गरेको । ", "images": ["https://img.setoparty.com/uploads/posts/jajarkot-1701237719.jpg"]},
{"link": "https://www.setopati.com/ghumphir/ghumphir-experience/308041", "title": "कालीखोलाको पहिरो सम्झँदा अहिले पनि नयाँ जीवन पाएँ भन्ने लाग्छ ", "author": "गुण सिम्खडा", "published_date": "प्रकाशित मिति: शनिबार, साउन १३, २०८० ", "detail": "विगत वर्षहरूझैं यसपालि पनि वनभोज कार्यक्रम तय गर्ने भन्ने विषयले मनभित्र एक किसिमको उत्सुकता छाएको थियो। वनभोज कार्यक्रमको लागि आवश्यक पर्ने वातावरण, आवश्यक सरसामन, खानेपानी, शौचालय, यातायातको सहजता यसका पूर्व शर्त हुन्। गोरखा जिल्लाका सम्भावित ठाउँहरूको लिष्ट तयार गरी छलफल गर्ने क्रममा अस्रांगमा नै वनभोज कार्यक्रम गर्ने प्रस्तावप्रति सर्वसम्मति भयो। २०७९ चैत २५ गते शनिबारको दिन वनभोज कार्यक्रम गर्ने निधो गरियो। मेरा पिता पुर्खाको जन्मथलो धावाबाट अस्रांगनजिकै पर्ने भएकोले त्यहाँको वस्तुस्थिति नजिकबाट नियाल्ने अवसर पाउँदा लिगलिगकोटको मनोइच्छादेखि विमुख हुँदा पनि खिन्न हुनु परेन। दुई हप्ताअघि देखिको प्रतीक्षा मेरा लागि लामो लाग्यो। कोही कसैलाई पर्खनु पर्दाको पट्यारलाग्दो समयको याद आउन थाल्यो त्यसपछिका दिन। यस बीचमा भमराले फूललाई चक्कर लाएजस्तै गरी गत वर्षका वनभोज कार्यक्रमका अनुभूतिका चित्रहरू झलझल्ती आँखा वरिपरि परिक्रमा गर्न थाले। आफैंले टेकिरहेको धर्तिमा फुलेका फूलहरूको थरीथरीका सुगन्ध, सांस्कृतिक रहनसहन, भूगोलको यथार्थता, सहकर्मी बीचको एकतालाई अझ नजिकबाट चिनाउने कडीको अर्को नाम हो- वनभोज कार्यक्रम। ताजा हावाले स्वस्थ शरीर निर्माणमा भूमिका खेलेजस्तै स्वस्थ मनमस्तिष्कले सकारात्मक सोच पैदा गर्ने कार्यमा उत्तिकै सघाउ पुर्याउन सक्छ वन भोज कार्यक्रमले पनि। मनमस्तिष्कमा उत्सुकता खेल्दा खेल्दैै निदाउन पुगेछु। नजिकैको टेबलमा खुट्टा ठोक्किएर  झल्यास्स ब्युँझिँदा पो निद्रामै मेरा अंगप्रत्यंगले नाचगानको रिहर्सल गरेको पाएँ। मनको हुटहुटीको उपज नै सपना रहेछ। हत्तपत्त नुहाई धुवाई गरें। तयारीका साथ बाहिर निस्कें। बाहिर रिमरिम उज्यालो। आकाशमा लाली पोतिँदै थियो। चराचुरूंगीको चिरचिर आवाज। मीठो आवाजमा काफल पाक्यो चरीले काफल पाकेकोे भाका गाउँदै थियो। सम्पूर्ण चराचर जगतलाई प्रकृतिले कुनै न कुनै रूपले अनुपम कला दिएका छन्। बेनिघाटदेखि नै त्रिशूलीलाई दाहिने पारेर उसैगरी म पनि गाडीमा हुइँकिएँ। मानौं गाडीको यात्रा हैन बोटिङ गरेर प्रकृतिसँगै आत्मीयता जोड्दै त्रिशूलीलाई अंकमाल गरिरहेको छु। सफा आकाश गंगामा बसन्तयामका हरिया मुनाले म हिँडिरहेको बाटोलाई अमरावती यात्राको झझल्को गराउँथ्यो। भविष्यको सम्भावना बोकेर फिस्लिङ बजार उसैगरी मुसुक्क हाँसिरहेको जस्तो लाग्छ। यहाँबाट ४५ किमीको दूरीमा रहेको चितवनको शक्तिखोर बजारले पनि उसैगरी नयाँ जीवनको काँचुली फेर्दैछ। दार्जलिङको समेत झझल्को गराउने यस सडकले ऐतिहासिक किल्ला उपरदांग गढी, सिकलेश जस्ता विभिन्न आकर्षक झरना र चेपाङ जातिको बाहुल्यतालाई नजिकबाटै नियाल्ने अवसर दिएको छ। यसकोे समयमै स्तरोन्नति हुन सके मुग्लिङ—नारायणगढ सडक खण्डको चापलाई कम गर्न सकिन्थ्यो। फिस्लिङबाट १८ किमिको दूरीमा रहेकी इच्छाकामनालाई त्यहीँबाटै स्वस्ति गर्दै छिटोभन्दा छिटो यस सडकको सम्पन्नताको कामना  गरेंं।  मुग्लिङ पुगेपछि अतितको तीतो यथार्थ सल्बलाउन थाल्यो। २०५२ सालतिरको कुरा हो। लोक सेवाको परीक्षाको अघिल्लो दिन काठमाडौं जाने क्रममा चिया नास्ताको लागि विश्राम लिनुपर्ने रामनगर, जुगेडीलाई त्यसदिन भने चटक्कै छाडेर गाडी सोझै मुग्लिङतिर हानियो। मुग्लिङ पुगेर गाडीबाट झरेका मात्र के थियौं, कम्पनसहितको विस्फोटकको जस्तो आवाज पो सुनियो। कालीखोला नजिकै ठूलो सुख्खा पहिरो गएको रहेछ। यसभन्दा अघि यस्तै पहिरोमा परेर यात्रीहरू त्रिशूलीको शिकार हुनु परेको घटना सम्झदा आङै जिरिंग भएर आयो। धन्य धन्य देवी भन्दै दुई हात जोडेर नजिकै रहेकी मनकामना माईसँग सकुशलताको प्रार्थना गरें। परीक्षामा सहभागी भएर नतिजा सफल रहँदा भन्दा कालीखोलाको कालरूपि त्यो सुख्खा पहिराबाट उम्कन पाउँदाको त्यो क्षणले आज पनि कता कता नयाँ जीवन पाएँ भन्ने लाग्छ।बेनिघाटदेखि सहेली खेल्दै आएको त्रिशूलीलाई मुग्लिङबाट बिदा गरिँदै थियो। सर्पको काँचुलीजस्तै रहेछ जीवन र यात्रा। सुख दु:खको अनुभूतिमा हिँड्ने जिन्दगी एउटा यस्तै यात्रा हो। जिन्दगीको यात्रामा मन परेका सबै चिजवस्तु कुनै न कुनै समयको अन्तरालपछि यसरी नै छुट्दै जाने हुन्। मुग्लिङको पुल तरेपछि स्वच्छ र सफा मर्स्याङ्दी नदी, दरौंदीलाई काखी च्यापेर गन्तव्यमा पुग्न बेतोडले हुइँकिरहेको थियो।  पानी परेपछिको स्वच्छ र सफा आकाशजस्तै मर्स्याङ्दी नदीको त्यो नीलो बहाव देख्दा को पो मन्त्रमुग्ध हुँदैन होला र!  प्रकृतिको संरक्षण मानिसले गर्न सके प्रकृतिले पनि मानिसलाई यसै गरी आनन्द दिइरहने हो। सीमित स्वार्थको लागि नदीको दोहन गर्ने कार्यले प्रकृति र मानिस विचको सम्बन्धमा दरार उत्पन्न गरिदिएको छ। नदीमा मानव फोहोर मिसाउने ढलको निकास बन्द गरेर प्रत्येक घरमा सेप्टिक ट्यांकीको विशेष व्यवस्था गरी त्यसको व्यवस्थापनमा सरकार र स्थानीय निकायले पर्यावरणीय भूमिका निर्वाह गर्न सके प्रकृतिले दिने छहारीको शितलताले सधैंभर यसैगरी आनन्द दिँदो हो। बसन्त ऋतुले ल्याएको बहारमा वरिपरिका रूखहरूले नयाँ नयाँ वस्त्र धारण गरेर नदीको सुसेली र मन्द मन्द हावाको लहरीमा एक किसिमको नृत्य अनुभूति गर्दै गन्तव्यतिर हुइँकिरह्यौं। एकपछि अर्को गर्दै पार गरेको दूरी गाडीको स्पिडो मिटरले नापी रहेको थियो।मेरो असीमित मनको यात्रालाई नाप्ने औजार मसँग थिएन।सपनाजस्तै मेरो मन जीवनको पूर्वार्द्धतिर दौडिरहेको थियो। जीवनको हरेक सफलता असफलतालाई नियालेर हेर्ने अवसर रहेछ यात्रा।मर्स्याङ्दी नदीजस्तै सलल बगिरहेको मेरो मन गाडीको विश्रामसँगै एकाएक रोकिन पुग्यो। कडा चट्टानमाथि बनेको सडक समेत पहिरेकाले ट्र्याक खोलेर एकतर्फी सञ्चालन हुँदा सडक जाम भएको रहेछ।गत भदौतिरको कुरा हो, मुग्लिङमा पहिरो गएर रोकिएकी श्रीमती लिन गएका एक मोटर साइकल चालक यही पहिरोमा परी मर्स्याङ्दी नदीसँगै कहिल्यै नफर्कने यो दु:खद् घटनाको स्मरण हुँदा यात्रासँग रमाउँदै आएको मेरो मन एकाएक निराशामा परिणत भयो।सरकारी कामको सिलसिलामा हप्तैपिच्छे जस्तो गोरखा बेनिघाटसम्म गरिने यात्राले आफैंभित्र प्रश्न चिह्न बर्साइरहे। लाली पोत्दै गरेको घाम फक्रेको जवानी देखाउँदै डाँडा माथिबाट हामीलाई चियाउँदै थियो। मर्स्याङ्दीबाट आएको चिसो हावासँग बहेलिँदै गरेको यो मनलाई घामको तातो रापले यात्रामा अरू रोमाञ्चकता थपिदियो।मनकामना माईसँग सफल यात्राको कामना गर्दै आँबु खैरहनीबाट गोरखा पुग्न दाहिनेतर्फ मोडियौं। सधैं चहलपहल देखिने गोरखकाली टायर उद्योग मुकदर्शक भएर एकोहोरिरहेको थियो। कुनै जमानामा एसियाको बजार लिएको टायर उद्योग कुशल अभिभावक गुमाएजस्तै विक्षिप्त अवस्थामा छ।मृत्यु शय्यामा पुगेको जीवन कुशल डाक्टरबाट पुनर्जीवित गराएजस्तै यसलाई कुशल अभिभावकत्व प्रदान गर्न सके वैदेशिक मुद्राको सञ्चिति र यस भेगका जन्ताको जीवनस्तरमा एउटा सुनौलो आयाम थपिने थियो। हर्ष र विष्मात रूपी घामछाया यसैगरी मनभित्र रुलमलिँदै दरौंदीको किनारै किनार दौडिरहेको थियो। दायाँ बायाँका बोटबिरूवाका हरिया पातहरू हावाको स्पर्शले हरेक यात्रीको आगमनमा यसैगरी हात हल्लाइरहेको हुँदो हो। दरौंदीको सुसेलीबाट विमुख हुँदै गर्दा गोरखा सदरमुकामको दूरी १३ किमी मात्र बाँकी थियो। अंग्रेजी सि आकारको डाँडामा रहेको गोरखा बजार माथिको ऐतिहासिक दरबारले यस ठाउँको महत्व झल्काउँथ्यो।१२ किमि हुँदै छेपेटारबाट गोरखा बजार निस्कने ग्रामीण मार्गलाई वैकल्पिक सडक बनाउन सके धार्मिक र ऐतिहासिकताको अवलोकनमा आउने यात्रीलाई सहज र किफायती हुने कुरामा सहजै अनुमान लगाउन सकिन्थ्यो। सदरमुकाम पुग्दा बिहानको नौ बजिसकेको थियो। त्यहाँबाट आहाले, घ्याम्पेशाल हुँदै आरुघाट निस्कने पूर्वतर्फको बाटोतिर सोझियौं। पछ्याउँदै आएको १४ किमिको पिचबाटो छाडेर ग्राभेल गर्दै गरेको दक्षिण तर्फको असंग लाग्ने धुले बाटो समात्यौं। डाँडाको फेदीमा रहेको गुल्जार बस्तीमा स्थानीयसँग सोधीखोजी हुँदा हाम्रो अनुमान सही सावित भयो। सिँढी चढेर असिन पसिन हुँदै उकालो लागियो।साथीहरूको बाक्लै उपस्थितिमा उज्यालोले बिहानीको संकेत गरिसकेको पाएँ। कोष नियन्त्रक सुवास अधिकारी सरको संयोजकत्वमा भएको वनभोज कार्यक्रमको प्रबन्ध व्यवस्थित रहेको पाउँदा आयोजक कमिटीलाई मनमनै धन्यवाद दिएँ। स्वच्छ मौसम भएको बेला अश्रांग डाँडाबाट लिने आनन्द नेपालका अन्य ठाउँभन्दा कम छैनन्।आगन्तुकहरूको लागि शौचालय, बिजुली र लिफ्टिङ गरेर खानेपानीको समेत प्रबन्ध गरेकोमा स्थानीयको सक्रियतालाई मान्नैपर्छ। यस ठाउँको प्रचार प्रसार हुन सके भिमसेन गाउँपालिकाको आयआर्जनको राम्रो स्रोत बन्न सक्थ्यो। जताततै देखिने गाउँबस्ती, हरियाली तथा हिमालहरूको मनोरम एवम् सुन्दर दृष्यले सबैको मन फुरूंग बनाई दिने अस्रांग डाँडा आज भने त्यही सौन्दर्यता माथि घुम्टो ढाकेर तुँवालोले पूरै साम्राज्य फैलाएको थियो।यसको सौन्दर्यताबाट विमुख हुनु पर्दा जन्म र यात्राको साइत जुर्नै पर्ने रहेछ भन्ने लाग्यो। धावा, लामिडाँडा , खान्चोक भन्ज्याङ हुँदै गामबेशी गरेका मेरा पितापूर्खाको पद चिह्न तिनै तुवाँलोभित्र नियालेर हेरें। ताप्केको उकालो उसैगरी सदरमुकाम जाँदा आउँदाको अतितको तीतो कथा उनेर उभिरहे झै लाग्थ्यो। वनभोज कार्यक्रम त यसैगरी हरेक वर्ष होलान् तर आजकै दिन र जवानी फर्केर फेरि कहिल्यै आउने छैनन। सम्झनामा ती कुरालाई समेट्न हामी आफूलाई क्यामरामा कैद गर्यौं। अघिसम्म नियाल्दै गरेको सूर्य, डाँडामाथि टक्क अडेर बिदाईको अभिवादन गर्दैगर्दा हामी पनि आ-आफ्नो गन्तव्यतिर मोडिन अस्ताउँदो सूर्यसँगै फेदीतिर झर्‍यौं। ", "images": ["https://img.setoparty.com/uploads/posts/Ram B Simkhada16175153281640420245.jpg", "https://www.setopati.com/uploads/editor/photo.jpg", "https://www.setopati.com/uploads/editor/1689322076589.jpg", "https://www.setopati.com/uploads/editor/1689322076569.jpg", "https://www.setopati.com/uploads/editor/1689322076600.jpg"]},
{"link": "https://www.setopati.com/social/317650", "title": "तस्बिरमा हेर्नुस् हिउँले ढाकेको तिलिचो ताल", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "मनाङको ङिस्याङ गाउँपालिका वडा नम्बर ९ मा पर्ने तिलिचो ताल हिउँले ढाकेको छ।चार हजार ९ सय १९ मिटर उचाइमा रहेको यो तालमा चिसोका कारण पानी पनि जमेको छ।हिउँले सेत्तामे भएको यो ताल हेर्न आन्तरिक तथा बाह्य पर्यटकहरू पुग्ने गरेका छन्।धार्मिक रूपले पनि महत्व मानिने तिलिचो ताल माथिल्लो मनाङबाट करिब ४५ किमीको दूरीमा पर्छ।", "images": ["https://img.setoparty.com/uploads/posts/Nl_Manang-Jamekotilicho.01-1702182216.jpg", "https://img.setoparty.com/uploads/posts/NL_Manang-Jamekotilicho(1)-1702182239.jpg?timestamp=1702182240855", "https://img.setoparty.com/uploads/posts/NL_Manang-Jamekotilicho.JP'G-1702182236.jpg?timestamp=1702182240855", "https://img.setoparty.com/uploads/posts/Nl_Manang-Jamekotilicho.01-1702182216.jpg?timestamp=1702182240855"]},
{"link": "https://www.setopati.com/social/317651", "title": "जाजरकोट भूकम्पको एक महिना : पीडित अझै खुला आकाशमुनि", "author": " रासस ", "published_date": "प्रकाशित मिति: आइतबार, मंसिर २४, २०८० ", "detail": "गत कात्तिक १७ गते मध्यरातमा गएको भूकम्पमा घर गर्ल्यामगुर्लुम ढलेसँगै यहाँका नागरिक खुला आकाश मुनि बस्न थालेको महिना दिन पूरा भयो। आर्थिकरूपमा विपन्न त्रिपालकै सहारामा खुला आकाश मुनि अनेकन पीडालाई लुकाउदै बस्न बाध्य  छन्।‘राज्यले भूकम्प पीडितलाई अवास निर्माण गर्न रकम निकासा दिइसक्यो, अब अस्थायी टहरा निर्माण मङ्सिरभित्र हुन्छ’ भन्ने भनाइ सार्वजानिक भए पनि पीडित परिवारको खास पीडामा अझै मल्हम लाग्नसकेको छैन। घाइतेका उद्धार तथा उपचारमा जुन गतिमा तीनै तहका सरकार लागेका थिए, सोही गतिमा अस्थायी आवास निर्माणको कामले गति लिन नसक्दा सर्वसाधारण समस्या छन्। संघीय सरकारले दिने भनेको ५० हजार रुपैयाँसमेत दुई किस्तामा निकासा दिने भनेपछि झन् पीडितहरू हैरान भएका छन्। सो रकम लिन आउँदा र जाँदामात्र धेरै खर्च हुने अवस्था छ।गत कात्तिक २६ गते नै स्वीकृत कार्यविधिअनुसार संघीय सरकारले अस्थायी आवास निर्माण गर्नका लागि ५० हजार रुपैयाँ दिने र त्यसका लागि मापदण्ड तोक्दै तत्काल काम गर्न स्थानीय तहलाई भने पनि त्यो मापदण्डअनुसार काम भएको छैन। वडाबाट लागत सङ्कलन गरेको विवरण स्थानीय विपद् व्यवस्थापन समिति हुँदै जिल्लाको विपद् व्यवस्थापन समितिसम्म पुग्न तीनवटा भागमा जोडिनुपर्ने बाध्यता छ। कार्यविधिसमेत दुईपटक संशोधन हुँदा दुईपटक तथ्याङ्क सङ्कलनको काम स्थानीय तहले गर्नुपरेको छ। यसका कारण सरकारले दिने भनेको रकम अझै ढिला हुन गएको छ।नलगाड नगरपालिका–८ स्वाराकी ३१ वर्षीया विष्णु खत्रीको घर भूकम्पले चिराचिरा बनाएपछि खुला आकाशमा राखिएको त्रिपालमा बस्दै आएकी छन्। उनका श्रीमानको दुई महिना अगाडि मात्रै शल्यक्रिया गरेका कारण चिसोले समस्या भएको छ।  चिसोले गर्दा शल्यक्रिया गरेको उहाँको घाउ दुख्नेलगायतका समस्या देखा पर्न थालेको छ। ‘जब साँझ पर्न थाल्छ, शीतका थोपाले त्रिपाल भिजिहाल्छ। अनि चिसो सिधै भित्र आउँछ,’ उनले भनिन्, ‘यहाँको मुख्य बस्ती हल्चौरमा करिब चार सय ५० घरधुरी छन्। ठूलो बस्ती छ। परम्परागत तरिकाले निर्माण गरिएका घर ढुङ्गा, माटोले बनेका छन्।त्यस्तै नलगाड–१ कल्पतकै रविना नेपालीको घर भत्किएर अहिले खुला आकाशमा त्रिपालकै सहारामा बस्दै आएकी छन्।आर्थिक अवस्था कमजोर भएका कारण आफैं तत्काल जस्तापाता किन्ने अवस्था छैन भने अर्को उधारो पाइने नजिक बजार पनि छैन। स्वयंसेवक आएर निर्माण गरिएका अधिकांश आवास काठको प्रयोग गरेरै बनाएका छन्। छानाबिनाका घर भएका कारण समस्या हुँदै आएको छ। बस्तीका धेरैजसो नागरिकका घर ढुङ्गामाटोकै थिए। जस्तापाता हाल्न सक्ने अवस्था भएका केही स्थानीयले टहरामा छानो पनि छाइसकेका छन्। तर नहुनेहरू भने टहरा ठडिए पनि हस्तान्तरण हुनसकिरहेका छैनन्। दिनानुदिन बढिरहेको चिसोले पालमुनिको बसाइ निकै कष्टकर बनिरहेको भए पनि राज्यले दिनुपर्ने अनुदान समयमा नदिँदा जस्तापातालगायत निर्माण सामग्री अभाव रहेको प्रभावित क्षेत्रमा खटिएका स्वयंसेवक बताउँछन्। त्रिपालमा बसेकालाई चिसो छेक्नका लागि न्यानो कपडा छैनन्। भूकम्पले प्रभावित बस्ती जाजरकोटको रावतगाउँ, रिम्ना, रुकुम पश्चिमअन्तर्गतका छेपारे, ज्यामिरेलगायतका बस्तीमा पुग्दा निर्माण गरिएका अस्थायी आवासमध्ये धेरैजसोको छानो नहुँदा काठ ठिङ्ग उभ्याएका छन्।रूकुम पश्चिम र जाजरकोटमा मात्रै ६० हजारभन्दा बढी अस्थायी आवास आवाश्यक पर्छ। तर अहिलेसम्म २० प्रतिशत पनि निर्माण हुन नसकेको सरोकारवाला बताउँछन्। यहाँ नेपाली कांग्रेस ,नेकपा (एमाले) नेकपा (माओवादी केन्द्र )ले आवास निर्माण सहयोग गरिराखेका छन्। यस्तै राष्ट्रिय स्वतन्त्र पार्टी, नेकपा (एकीकृत समाजवादी), नेत्रविक्रम चन्द विप्लव निकट नेकपा अन्य साना राजनीतिक दलले पनि आवास निर्माणमा सहयोग  गरिरहेको देखिन्छ। यद्यपि दलहरूले बनाएका अस्थायी आवासको वास्तविक तथ्यांक न राजनीतिक दलसँग नै छ, न सरकारी निकायसँग।रुकुम पश्चिमको आठबिसकोट नगरपालिका–१४ को छेपारे बैभन्दा बढी भूकम्पबाट प्रभावित बस्ती हो, यहाँ अहिलेसम्म नागरिक त्रिपालमै छन्। स्थानीय राधिका नेपाली भन्छिन्, ‘घरहरू पन्छाउने काम भएको छ, आवास कहिले निर्माण हुने हो कुनै पत्तो छैन । चिसोले मरिने हो कि भन्ने चिन्ता बढ्न थाल्यो।’आवास निर्माणभन्दा भग्नावशेष घरलाई पन्छाउने कार्यमा भने दलहरूले सक्रियताका साथ सहयोग गरिरहेको देखिन्छ। जाजरकोट र रुकुम पश्चिम दुवै जिल्लामा राजनीतिक दल र तीनका संगठनले निर्माण गरेका अस्थायी आवासमध्ये अधिकांश छानोबिनाका छन्। जस्तापाता भएका घरमा त्यही जस्तापाताको प्रयोग गरेर छानो हाल्ने काम भए पनि नहुनेको टहराको छानो छैन। दलहरूले आवास निर्माणमा बाहिर प्रचार गरेजस्तै काम भएको भए यतिबेलासम्म आधाभन्दा बढी प्रभावित त्रिपालमुक्त भइसक्ने थिए। तर आवास निर्माण गरिएका स्थानका नागरिक पनि अपूर्ण आवासका कारण त्रिपालमै बस्न बाध्य छन्। प्रारम्भिक विवरणअनुसार जाजरकोट र रुकुम पश्चिममा करिब ६० हजार बढी घरमा क्षति भएको छ।भूकम्पबाट धेरै प्रभावित नलगाड नगरपालिकामा तथ्यांक संकलनको काम जारी छ। केही ठाउँमा सम्झौताका कामसमेत भइरहेको नगरप्रमुख डम्बरबहादुर रावतले बताए। आफ्नो पालिकामा कसले कत्ति घर बनाए भन्ने कुनै तथ्यांक नभएको उनले जानकारी दिए।जिल्ला प्रशासन कार्यालय जाजरकोटले सार्वजनिक गरेको जानकारीअनुसार हालसम्म शिवालय, छेडागाड, बारेकोटमा रकम पठाएको छ भने नलगाड आधा र भेरीमा पूरै रकम पठाउन दुई दिनसम्म लाग्ने जनाइएको छ। राहत वितरण कार्यसमेत सबैले आफूखुसी गरिरहेको देखिन्छ। कहाँ, कति आवश्यक हो भन्ने कुराको कुनै आधिकारिक तथ्यांक छैन।यहाँका विद्यालयमा टेन्ट निर्माण गरी अस्थायीरूपमा कक्षा सञ्चालनको काम हुँदै आएको छ। सुत्केरीदेखि बालबालिका हुँदै घरका सबै एकै ठाउँमा सुत्दा दैनिक जनजीवन कष्टकर हुँदै गएको छ। विभिन्न संघसंस्थाले विद्यालयका अस्थायी संरचना निर्माण गर्ने जिम्मेवारी लिएअनुसार काम गरिरहेका छन्। अस्थायीरूपमा निर्माण गरिएका विद्यालयमा अझै पूरै विद्यार्थी आउने सम्भावना कम छ। घरदेखि विद्यालयसम्म भत्किएका कारण विद्यार्थी अझै त्रासमा छन्। अधिकांश ठाउँमा भत्किएका र चिराचिरा परेका घर भत्काउने अवस्था छैन। सरकारले दिने ५० हजार रुपैयाँभन्दा बढी घर पन्छाउन लाग्ने भएकाले समस्या भएको हो। भेरी नगरपालिकाका निमित्त प्रमुख प्रशासकीय अधिकृत दलबहादुर घर्तीले चिरा परेका र भत्किएका संरचना पूरै नहटाएसम्म रकम निकासा दिन नसकिने बताए। पूरै संरचना हटाउनका लागि दुई लाख रूपैयाँभन्दा बढी रकम खर्च गर्नुपर्ने हुन्छ कसरी सोही ठाउँमा बनाउनु पीडितहरू प्रश्न गर्दछन्? ", "images": ["https://img.setoparty.com/uploads/posts/jajarkot-1701237719.jpg"]},
{"link": "https://www.setopati.com/ghumphir/ghumphir-experience/310749", "title": "अमेरिकामा समर छुट्टी: हाइवेमा कस्तो फोहोर शौचालय!", "author": "खिम केसी", "published_date": "प्रकाशित मिति: शनिबार, भदौ १६, २०८० ", "detail": "छुट्टी भन्नेबित्तिकै यो मन चंगा हुन्छ। कहाँ कहाँ उडौंझैं हुन्छ। कहीँ कतै नयाँ ठाउँको अनुभव लिन खोज्छ मन। बडो बरालिन खोज्छ। मन न हो पलभरमै कहाँ कहाँ पुग्छ। न रोकेर रोकिन्छ। न बाँधेर बाँध्न सकिन्छ। उड्छ निरन्तर। आफ्नै तालमा। बेतालमा। कहिले समुन्द्र वारि। कहिले समुन्द्र पारि। कसैले रोक्न सक्दैन यसलाई। पंख फिजाएर उड्छ बेतमास स्वतन्त्र भएर। लामो समयपछि बालसखा ठाकुर खरेलले फोन गर्‍यो जापानबाट। उसलाई पनि अमेरिकामा समर छुट्टी मनाउन मन रहेछ। मैले अगस्ट ५ तिर आउनको लागि सल्लाह दिएँ। उसले पनि आफ्नो भिसा अप्लाई त्यसैगरी गर्‍यो। भिसा पनि लाग्यो। ठाकुर र भाउजू(उर्मिला) ले टिकट पनि लिए। पेशाले मेकानिकल इन्जिनियर थियो। लामो समय भयो जापानिज कम्पनीमा काम गर्न थालेको उसले।घुम्न भनेपछि सबथोक बिर्सने मान्छे हुँ। घुम्नु नै मेरो सबथोक बन्छ। यो पटक दिक्षान्तको (छोरा) समर छुट्टी हुने बेलासम्म ठ्याक्कै कहाँ जाने निधो भएको थिएन। साथीभाइहरूले लस ऐन्जलस, हलिवुड, लस भेगास र ग्र्यान्ड क्यान्यन जानको लागि सिफारिस गरे। आफू नगए पनि ती ठाउँहरूको बारेमा धेरै सुनेको थिएँ। अन्त्यमा ती ठाउँहरूमा जाने निधो गरें। यो वर्षको समर घुमघामको लागि छ महिना अगाडि नै ११ दिनको बिदा लिएको थिएँ। अगस्ट  ५ देखि १६ सम्म थियोे बिदा। भाइ र बुहारी ( लेखराज र सुष्मा) हामीसँगे जाँदै थिए। दुई जना भाइहरू (कमल र डि बि) सानफ्रान्सिस्कोबाट जोडिँदै थिए घुमघाममा। यो पटकको घुमघाम विशेष हुने वाला थियो। बालसखा ठाकुर आउँदै थियो जापानबाट। बचपना दोहोरिने वाला थियोे। ठाकुर र उर्मिला भाउजू अमेरिका आउने दिन पनि आयो। अगस्ट ५ बेलुका ८:३५ मा सानफ्रान्सिस्को अन्तर्राष्ट्रिय विमानस्थलमा ल्यान्ड थियो। हामी बुढाबुढी उनीहरूलाई स्वागत गर्न एयरपोर्टतर्फ लाग्यौं। पहिलो पटक अमेरिका आएका थिए उनीहरू। बाटोमा ट्राफिक जामले गर्दा हामी झन्डै एक घण्टा ढिलो पुग्यौं एयरपोर्टमा। पर्खाइमा बस्दाको झन्झट बडो नमज्जाको हुन्छ। के गर्नु ट्राफिक सधैं यस्तै हुन्छ यो एयरपोर्टको बाटोमा। एयरपोर्ट बाहिर कुरिरहेका ढुकुर जोडी जस्ता खरेल जोडीलाई स्वागत गरियो। खासमा स्वागत पनि स्वागत जस्तो थिएन। बुके र खादा दिनै पाइएन। एयरपोर्ट सिक्युरिटीले गाडी राम्रोसँग रोक्न समेत दिएन। खादा र बुके घरमै आएर दिइयो।खाना हामी एयरपोर्ट जानुअघि नै तयार गरेका थियौं।  एकछिन फ्रेस भएपछि हामी दुई साथी स्कुलले जीवनमा फर्कियौं। दुई रुपैयाँ लगेर राप्ती सिनेमा हल र गणेश सिनेमा हलमा फिल्म हेरेको सम्झियौँ। घरको बोटको बेलौती (अम्बा) नखाएर स्कुलको गेट अगाडि बेलौती बेच्न राखेका मिर्चवा दाइसँग किनेर खाएको सम्झियौँ। मिर्चवा दाइको नुन खुर्सानी भने बबाल हुन्थ्यो। बडो खट्टा। ट्वाक्क जिब्रो पड्किन्थ्यो। स्कुल र हाइस्कुलमा पढ्ने बेलाका कुराहरू फ्ल्यासब्याक हुन सुरू भए बिस्तारै। स्कुलमा साथी नआउँदा उनीहरूको स्कुल हाजिरी आफैंले गरिदिएर कक्षा शिक्षकलाई झुक्याएको याद गर्‍यौं। ​भाले जुधाइ, चुङ्गी, कबड्डी, चोर-पुलिस, सलाइको तास, सलाईलाई धागोमा बाँधेर टेलिफोन गर्ने, टिनको ढोका काँटीले प्वाल पारेर हाफ टाइममा (मध्यान्तर) बाहिर सुटिङ गरेर कोठाभित्र सेतो सर्टमा फिल्म हेरेको सबै कुरा आउन थाले आँखामा झलझली। त्यति बेला पढ्ने बेलाका साथीहरूमध्ये केहीका नाम र केहीका बाल चेहरा याद आउन थाल्यो। लामो जहाजको यात्राले होला उर्मिला भाउजूलाई निद्राले च्याप्दै थियो। भोलि गोल्डेन गेट पुल हेर्ने जाने सल्लाह गर्दै सुत्यौँ सबैजना। थाकेर र अबेरसम्म बसेर होला सबै मस्त सुतेछौँ। उठ्ने बेला झन्डै नौ बज्दै थियोे। खाना खाएर निस्कने बेला ११ बजिसकेको थियो। गोल्डेन गेट हाम्रो अपार्टमेन्टबाट पैंतालीस मिनेटको दूरीमा पर्छ। मध्याह्नतिर गोल्डेन गेट पुगियो। पार्किङ सधैं समस्या हुन्छ त्यहाँ। आधा घण्टा कुर्दा पनि पार्किङ पाइएन। जसोतसो पछि एउटा पार्किङ पाइयो। ट्राफिक उस्तै थियो। समर त्यसमा पनि आइतबार। भीडभाड धेरै हुन्छ। क्यालिफोर्नियाको सान्फ्रान्सिस्को आएपछि गोल्डेनगेट पुल पुगेर फोटो नखिचेर जाने मान्छे बिरलै हुन्छन्। काठमाडौं पुगेर पशुपतिको दर्शन गरेजस्तै हो। गोल्डेन गेट पुल पुग्नू। नपुगे त यात्रा अधुरो झैं हुन्छ। गोल्डेनगेटको आफ्नै महिमा छ। ​आधुनिक संसारको सात आश्चर्यमध्ये गोल्डेन गेट पुल पनि पर्दछ। सबभन्दा ठूलो पुल भ्यू टावर, शक्तिशाली सस्पेन्सन पुल, युनिक कलरमा यो पुल पनि पर्दछ। दोस्रो विश्व युद्धमा पुलको सुरक्षाका लागि बनाइएका किल्लाहरूले पर्यटनलाई थप आनन्द बनाउँछ। हामीहरू झन्डै दुई घण्टा बढी गोल्डेन गेट पुलमा र किल्लामा घुम्यौं। विभिन्न दिशाबाट पुलको फोटो खिच्यौं। केही सेल्फी खिच्यौं। त्यसपछिको हाम्रो गन्तव्य थियो नापा भ्याली वाइनरी। क्यालिफोर्निया अमेरिकाकै वाइन बनाउने राज्यको अग्रपंक्तिमा आउँछ। घडीले ३ बजेर तीस मिनेट भएको संकेत गरिसकेको थियो। गोल्डेन गेटबाट नापातिर हिँड्यौं। एक घण्टापछि नापा वाइनरी पुगियो। वाइन गार्डेन बाहिरबाटै अवलोकन गरियो। वाइन टेस्टिङ बन्द भैसकेको रहेछ। त्यहीँ पनि हामीहरूमध्ये कोही पनि वाइन टेस्ट गर्ने थिएन। नापा घुम्दै साँझ परिसकेको थियो। भोलिपल्ट छिट्टै गरेर लस एन्जल्सतिर जानु थियो। हामी घर फर्कियौं। घुम्न जानको लागि सविना (श्रीमती) र सुष्माले (भाइ-बुहारी) अघिल्लो दिन नै केही नमकिन, रोटी र मुलाको अँचारहरू  बनाएका रहेछन्। आइस बाकस पहिले नै तयार थियो। केही सोडा र रेडबुलहरूले टन्न थियो बाकस। चिप्स र चुइगम पनि बिर्सेको रहेनछ बगालले। घुमघामको पूर्वतयारी पूर्ण थियो। अगस्ट ७ तारिख, सोमबार खाना खाएर हिँड्ने सल्लाह भयो। ​कमल र डि बि भाइ सान्फ्रान्सिस्कोबाट आए। उनीहरू आएपछि मात्र हामी भाडाको गाडी लिन गयौं। गाडी पहिले नै बुक थियो। खाना खाएर लस एन्जल्सतिर लाग्यौं। हाम्रो ठाउँबाट (सान्टारोजा) जिपिएसले चार सय तीस माइल देखायो। त्यहाँ पुग्न छ घण्टा एक्काइस मिनेटको समय देखायो। डि बि भाइले बिस्तारै गाडीलाई वन वो वन साउथको फ्री वे भित्र छिराए। गाडीले आफ्नो फुल स्पिड लियो पर माइल सिक्स टी फाइभ। घुमघाम टोली नौ जनाको थियो। सबै दङ्गाली। गाडीभित्र सल्लाह भयो हाम्रो पहिले लस एन्जल्सको कहाँ कहाँ जाने भनेर। लस एन्जल्समा तीन रातको बसाइ थियो। होटल पहिले नै बुक गरिसकेका थिए कमल भाइले। लस एन्जल्समा युनिभर्सल स्टुडियो, हलिवुड र डिज्नी ल्याण्ड हेर्ने सल्लाह भयो। ठाकुरलाई हल्का असजिलो भयो। हावापानी परिवर्तनले गर्दा होला उसलाई चिसोले समात्यो। बाहिर लास्टै गर्मी थियो। गाडीमा एसी लगाइयो। एसीको चिसोले उसलाई छिट्टै पिसाबले सताइ हाल्थ्यो। ठाउँ ठाउँमा रेस्ट एरिया अथवा ग्यास स्टेसन ( पेट्रोल पम्प) खोज्दै हिँडियो बाटोभरि। नाममात्र ठाकुरको बेच्यौँ हामीले। गाडी रोक्यो कि पिसाब सबैलाई लाग्थ्यो। लेखराजले डि बि भाइ र कमल भाइलाई चिसो रेड बुल र चिसो पानीको अफर गर्न थाल्यो। ड्राइभरलाई नै पिसाब लागे त सबैलाई मौका आउँछ भनेर। केटोले बेला बेला कमर्सियल रमाइलो गरिहाल्थ्यो। बाटो काटेको थाहै भएन। रमाइलो गर्दै हिँड्दा। शौचालय  साह्रै फोहोर हुने रहेछन् हाइवेमा। ठाकुर र उर्मिला भाउजूले जापानभन्दा अमेरिका फोहोर रहेको कुरा गर्नुभयो। जापानमा हरेक पार्क होस् हाइवे शौचालय धेरै सफा हुन्छन् रे! बाटोमा ट्राफिक जामका कारण छ घण्टाको दूरी दस घन्टा लाग्यो लस एन्जल्स पुग्न। मध्यरातमा होटलमा पुगियो। सबैलाई निद्रा च्यापिसकेको थियो। भोक कसैलाई थिएन। थियो त खाली निद्रा। सबै आ-आफ्नो कोठातिर सुत्न गयौं। ", "images": ["https://img.setoparty.com/uploads/posts/20230806_130928-copy-1693648154.jpg", "https://img.setoparty.com/uploads/posts/20220722_145109-copy-1693648740.jpg", "https://img.setoparty.com/uploads/posts/IMG-20230814-WA0020-copy-1693648739.jpg", "data:image/gif;base64,R0lGODlhAQABAPABAP///wAAACH5BAEKAAAALAAAAAABAAEAAAICRAEAOw==", "https://img.setoparty.com/uploads/posts/IMG-7875-copy-1693648739.jpg", "data:image/gif;base64,R0lGODlhAQABAPABAP///wAAACH5BAEKAAAALAAAAAABAAEAAAICRAEAOw==", "https://img.setoparty.com/uploads/posts/IMG-7883-copy-1693648739.jpg", "data:image/gif;base64,R0lGODlhAQABAPABAP///wAAACH5BAEKAAAALAAAAAABAAEAAAICRAEAOw=="]},
{"link": "https://www.setopati.com/nepali-brand/316241", "title": "जसले ७ हजार लगानीमा मेक्सिकन परिकारलाई बनाए नेपाली ब्रान्ड", "author": " जुना श्रेष्ठ ", "published_date": "प्रकाशित मिति: सोमबार, मंसिर ४, २०८० ", "detail": "मकै र कोदोका विभिन्न परिकार खानुभएको होला। तर के नाचोज खानुभएको छ?खानुभएको छैन भने नेपालमै बनेको 'स्माइल नाचोज' पाइन्छ।'स्माइल नाचोज एन्ड सेमिफ्रेडो' कम्पनीले मकै र कोदोको नाचोज बनाउँछ। नाचोज मेक्सिकन परिकार हो जो संसारभर स्न्याक्स (खाजा) का रूपमा प्रचलित छ। नेपालका सिनेमा हलहरूमा नाचोज निकै चल्तीमा छ। रेस्टुरेन्टका मेनुमा पनि प्रशस्तै देखिन थालेको छ।नाचोज चिप्स जसरी सिधै खान सकिन्छ। फलफूल तथा गोलभेँडा, प्याज, चिज, सससँग पनि खान सकिन्छ।'नाचोज क्रिस्पी र स्वादिलो हुन्छ। सस र फलफूलसँग झन् मिठो हुन्छ। सबै उमेर समूहले रूचाउने स्वस्थकर खाना हो। धेरैको खाजाको विकल्प भएको छ,' कम्पनीका सञ्चालक गौरव डंगोलले भने।पानीमा केही खास मसला हालेर मकै/कोदो पिठो मुछिन्छ र प्रायः त्रिकोण आकारमा चिप्स जस्तो टुक्रा पारिन्छ। त्यसलाई तेलमा पकाएपछि नाचोज तयार हुन्छ। तेलमा तारेर बनाउने भएकाले स्वस्थकर हुँदैन भन्ने धेरैको धारणा छ। तर गौरव यसमा सहमत छैनन्।'तेलमा तार्दैमा स्वस्थकर हुँदैन भन्ने होइन। गुणस्तरहीन तेलमा पकाएको र तारेको खाना अस्वस्थकर हुन्छ,' उनले भने।स्माइल नाचोज शुद्ध सूर्यमुखी तेलमा पकाइने गौरवको भनाइ छ। तारेपछि तेल सोस्ने भाँडामा राखेर मात्रै प्याकिङ हुन्छ। तयार भएको मितिबाट कम्तीमा दुई महिनासम्म खान योग्य हुने उनले बताए।'बजारमा पाइने नाचोजको म्याद प्रायः ६ महिनादेखि एक वर्षसम्म हुन्छ,' उनले भने, 'हामी कुनै किसिमको प्रिजर्भेटिभ नहाली बनाउँछौं। परीक्षण गर्दा पकाएको मितिले तीन महिनासम्म खान योग्य देखिएको छ। तर हामी दुई महिनाभित्र खान सल्लाह दिन्छौं।'सुरूआती दिनमा कम्पनीले ग्राहकबाट अर्डर लिएर आफैं डेलिभरी दिन्थ्यो। हाल धेरै जसो होटल र रेस्टुरेन्टका लागि बन्छ। काठमाडौं उपत्यकाका मेरियट होटल, अलफ्ट होटल, आबादा रेस्टुरेन्ट, सिन्डरमिन्ट कफी, त्रिसरा रेस्टुरेन्ट लगायत ५० वटाभन्दा बढी होटल तथा रेस्टुरेन्टमा पाइने गौरवले बताए।त्यस्तै ललितपुरको मंगलबजारमा सञ्चालित 'ग्यान्भिज इटरी' मा स्माइल नाचोजको आउटलेट छ। यो बिहान ११ बजेदेखि बेलुका साढे आठ बजेसम्म खुला हुन्छ। हरेक शनिबार लबिम मलमा लाग्ने 'स्याटरडे मार्केट' मा पनि खान र किन्न पाइन्छ। १९० ग्राम तौलको प्याकेटको मूल्य दुई सय रूपैयाँ पर्छ।स्माइल नाचोज मकैभन्दा कोदोको माग धेरै छ। स्याटरडे मार्केटमा गौरव आफू पनि उपस्थित हुन्छन्। यस्तो बजारमा बिक्री हुने ७० प्रतिशत नाचोज कोदोकै हुन्छ।कम्पनीले मकै तराईका किसानहरूबाट र कोदो लमजुङबाट ल्याउँछ। कम्पनीको उद्देश्य व्यवसायमा स्थानीय उत्पादन जोड्ने हो।यो कम्पनी गौरव र उनकी साथी सभी राजवहाकले सुरू गरेका हुन्। उनीहरूलाई काममा साथी मनिज महर्जनले पनि सघाउँथे। अहिले गौरव कम्पनी सम्हालिरहेका छन् भने सभी पढाइको सिलसिलामा विदेशमा छिन्।'सभी र मैले संयुक्त रूपमा सात हजार रूपैयाँ जुटाएर यो व्यवसाय सुरू गरेका हौं,' गौरवले भने, 'पहिलो दिन कोदो र मकैको दुई–दुई किलो पिठोबाट हातैले नाचोज बनाएका थियौं।'एक वर्षयता स्माइल नाचोजको कारखाना ललितपुरको सुनाकोठीमा छ। यहाँ नाचोज बनाउने केही उपकरण छन् र पाँच जना कर्मचारी काम गर्छन्। यहाँबाट दैनिक ७० किलोग्राम नाचोज तयार हुन्छ।सात हजार रूपैयाँमा सुरू कम्पनीको वार्षिक कारोबार २५ लाख रूपैयाँसम्मको भएको गौरवले बताए।पाककलाका सौखिन २५ वर्षीय गौरव सेफ हुन्। ललितपुरस्थित एकेडेमी अफ कलिनरी आर्ट्सबाट स्नातक तह पढाइ पूरा गरेका उनी कुनै होटल वा रेस्टुरेन्टमा आबद्ध नभई आफ्नै व्यवसायमा सक्रिय छन्।गौरवलाई सानै छँदादेखि खाना पकाउन मनपर्थ्यो। उनको लक्ष्य नै ठूलो होटलमा प्रमुख सेफ बन्ने थियो। पढाइ पूरा हुँदै थियो, कोरोना महामारी फैलियो। यसपछि त उनको बाटो पनि मोडियो।'कोरोना लकडाउनको समयमा नाचोजको अवधारणा फुर्‍यो,' उनले सुनाए, 'स्नातक तहको पढाइ पूरा गरेर म घरमै थिएँ। मेरो झुकाव मेक्सिकन परिकारमा भएकाले एक दिन फुर्सदमा नाचोज बनाएँ।'उनले भारत र दुबईको होटलमा इन्टर्न गर्दा मेक्सिकन परिकार बनाउन सिकेका थिए। त्यो दिन आफैंले पकाएपछि उनी नाचोजबारे बजार बुझ्न थाले। प्रायः ठाउँमा भारतबाटै आउने थाहा पाए। उनले नेपालमै नाचोज बनाउन सकिने बुझे। यो योजना सेफ नै रहेकी साथी सभी र मनिजलाई सुनाए। उनीहरूले गौरवको घरमै बनाएर परीक्षण गरे। उचित ठहरिएपछि केही दिन सडकपेटीमा सहारा लिने मानिसहरूलाई बाँडे।'लकडाउनका बेला सडकमा धेरै मानिस अलपत्र देखिन्थे। हामी खाना बनाएर उनीहरूलाई बाँड्थ्यौं,' गौरवले भने, 'उनीहरूको अनुहारमा मुस्कान आउँथ्यो। हामी खुसी हुन्थ्यौं।'मानिसहरूले नाचोज मन पराएपछि व्यवसाय हुन्छ भन्ने पक्का भयो। गौरव र सभीले 'स्माइल नाचोज एन्ड सेमिफ्रेडो' कम्पनी दर्ता गराए। कम्पनीको आदर्श वाक्य 'खुसी बाँडौं' राखे र यही आधारमा ब्रान्ड नाम 'स्माइल नाचोज' रोजे।यसरी सुरू भएको स्माइल नाचोजले गौरवलाई पनि खुसी दिएको छ। अब उनको योजना नेपालका मुख्य सहरमा व्यवसाय विस्तार गर्दै विदेश निर्यात गर्नु हो।त्यस्तै कम्पनीको नाममा 'सेमिफ्रेडो' जोडिएको छ। सेमिफ्रेडो भनेको इटालियन आइसक्रिम हो। उनी यसको पनि व्यावसायिक उत्पादनका लागि परीक्षण गर्दै छन्।आफ्नो व्यवसायमा सन्तुष्ट २५ वर्षे गौरव भन्छन्, 'आफ्नै व्यवसाय गर्छु भन्ने थिएन। म त स्वदेश वा विदेशको कुनै होटलमा सेफ हुन्थेँ होला। जुन उमेरमा पुग्दा जति उपलब्धि गर्छु भन्ने सोचेको थिएँ, त्योभन्दा बढी नै भएको छ भन्ने लागेको छ।'", "images": ["https://img.setoparty.com/uploads/posts/smile-nachos-(1)-1700416978.jpg", "https://img.setoparty.com/uploads/posts/smile-nachos-(3)-1700416980.jpg?timestamp=1700417002790", "https://img.setoparty.com/uploads/posts/smile-nachos-(5)-1700416979.jpg?timestamp=1700417002790", "https://img.setoparty.com/uploads/posts/smile-nachos-(4)-1700416980.jpg?timestamp=1700417029316", "https://img.setoparty.com/uploads/posts/smile-nachos-(2)-1700416981.jpg?timestamp=1700416982156"]},
{"link": "https://www.setopati.com/ghumphir/ghumphir-experience/317118", "title": "साधना गर्दागर्दै रुने, कराउने र चिच्याउने साधकहरू!", "author": " अनिता कोइराला ", "published_date": "प्रकाशित मिति: शनिबार, मंसिर १६, २०८० ", "detail": "आदरणीय नियात्राकार गीता रेग्मी दिदीको म्यासेज टुप्लुक्क म्यासेन्जरमा देख्छु। 'छोरीलाई छिटोभन्दा छिटो ठिक बनाउने अनि यता जाने है!''२०८० कात्तिक २५ गते शनिबार बिहान ६:३० बजेदेखि बेलुका ६ बजेसम्म ओशो तपोवनमा ध्यानको कार्यक्रम राखिएको हुँदा इच्छुकले २२ गते बुधबारसम्ममा नाम टिपाउनु होला। नास्ता ९:३० र खाना २ बजेसहित प्रतिव्यक्ति रु ५०० लाग्ने समेत जानकारी गराउँछु।' म्यासेज देख्नेबित्तिकै छोरी बिमारी भएको पनि भुसुक्कै बिर्सिएँ।मन उडेर तपोवनमा पुगि त हाल्यो।ओशोका लठ्ठ पार्ने विचारहरूले तान्न थालिहाल्यो। मेरो मनमा एकैचोटि बसन्त मुस्कुरायो।अहो! तपोवनमा गएर ध्यानको अभ्यास गर्ने! त्यो पनि पूरै एक दिन! ईश्वरले पनि  भन्छन् रे ‘तँ चिता म पुर्याउँछु’ हो कि क्याहो! तपोवन जाने इच्छा कयौं वर्षदेखि सङ्गालेकी थिएँ। हुरूक्क भएर जान मन लाग्दालाग्दै पनि जान नपाएको ठाउँ हो-ओशो तपोवन। सायद तपोवनप्रतिका नकारात्मक समाचारहरूले मेरो मस्तिष्कमा सङ्कीर्णताको जालो बुन्दै लगेछ। अनि हेर्दाहेर्दै ती छुद्र र मसिना विचारको जालोहरू बलिया फलामे सिक्री बन्दै गएछन् र थाहै नपाउने गरी मेरा गोडाहरूमा नेल बनेर ठोक्किएछन्। त्यसै खप्तड बाबाले लेखेका होइनन् नि विचार विज्ञान।हामीलाई विचारले कति असर गर्छ पत्तै नहुने रहेछ। नेगेटिभ र पोजेटिभ त हरेक ठाउँमा हुन्छ। हामीमा भर पर्छ त्यसलाई कसरी प्रयोग गर्ने।कुनै पनि दृष्यलाई हेर्ने दृष्टिकोण कस्तो छ त्यो अनुसार दृष्य देखिने रहेछ। जसरी सेतो बादलका थुम्काहरूलाई हेरेर भिन्नभिन्न मान्छेले भिन्न भिन्न दृष्य देख्छन्। तर हामी त रे का भरमा विश्व भ्रमण गरेर नियात्रा नै लेखेर सम्मानित पुरस्कार पाउँछौं र आफ्नो विचारले प्रभाव पारेर नूतन नियात्राकारहरू पनि अनगिन्ती जन्माउँछौं।ग्रहणकर्ताको ग्रहण क्षमता कस्तो छ त्यसले पो निर्धारण गर्छ विषयलाई।म ओशोलाई सुन्छु। ओशोको विचार र तर्कबाट म पनि सधैं ओशोको नजिक छु। तर आफ्नै आँगनमा मुस्कुराइरहेको तपोवन टेक्न पाएकी थिइनँ। सायद नेपालीमा एउटा उखान प्रचलित छ – कागले कान लग्यो भने कागको पछि दगुर्ने। हाम्रो प्रकृति थाहा पाएर नै होला यो उखान जन्मिएको। खोइ हामीले आफ्नो कान छामेको। हरेक ठाउँमा हामी रेकोपछि लाग्ने रहेछौं। अरूको पछि लाग्दा हामीले धैरै सोच्नु पर्दैन। शरीर र मस्तिष्कलाई कुनै कष्ट हुँदैन, त्यसैले हामी सजिलो बाटो समाउँछौं। हो! म पनि कागको पछि नै दगुरेछु। तर यो पटक गीता दिदीको म्यासेज पढेपछि मनले त तपोवन जा अनिता जा ! भन्न थाल्यो। आफैं एकपटक गएर बुझेर आएपछि मात्र धारणा बना त’ मेरो अन्तष्करणबाट आवाज आयो।छोरी पनि ठिक हुन्छे भन्ने आत्मविश्वास पनि जागृत हुँदै गयो।‘कान्छी छोरी शुभांषालाई डेंगीले हैरान पारेको छ। सहिद मेमोरियल अस्पतालको आकस्मिक कक्षमा करिब चार घण्टा राखेर दुई बोतल स्लाइन र सिटामोल चढाएपछि ज्वरो केही कम हुँदै गयो। घर आएपछि पनि ज्वरो आई नै रह्यो छ। एक मात्र औषधी सिटामोल भएको अवस्था छ। तीन दिनको निन्द्रा बिथोलिको छ। शरीर थाकेर लखतरान भएको छ। मन त्योभन्दा बढी गलेको छ। घरको वातावरण पनि मधौरु भएको छ।यतिकैमा पुनः गीता दिदीको फोन बज्छ। म फोन उठाउँछु र छोरीको बिसन्चो र पीडा दिदीलाई सुनाउँछु। उताबाट दिदी सान्त्वनाका बचन संप्रेषण गर्नुहुन्छ। छट्पटाएको मेरो मनमा शीतल वर्षा हुन्छ। दिदीले सिकाएका औषधीका विधि र बिरामीको उचित स्याहारसुसारका विधि ध्यान दिएर सुन्छु। कलमका साथीहरूमाझ पनि दुःख साझा गर्छु। डेंगी लाग्दा भोगेको अनुभव र बिरामीको सेवामा अपनाउनु भएका विशेष सावधानीहरूलाई भारती दिदीबाट सुनेर मनन गर्छु। हेर्दाहेर्दै शुक्रबारसम्ममा त छोरी ठिक हुँदै गई। शनिबार बिहान ५ बजे नै गुर्जुधाराबाट साथी सरस, सुभाष सर र म योजनाअनुसार बनस्थली चोक ओर्लिन्छौं। मेरी बास्सै ! बाक्ला कुर्ता सुरूवाल र हावालाई छेक्ने ज्याकेट लगाए पनि कात्तिकको अन्त्यतिर काठमाडौंमा बिहानको सिरेटो कताकताबाट शरीरभरि सल्बलाएर सिउसिउ पार्दैछ। गीता दिदीलाई फोन गर्छु। दिदी भिनाजु तुरून्तै आइहाल्नुहुन्छ। हाम्रो अगाडि दिपक भिनाजुले गाडी ल्याएर टक्क रोक्नुभएको छ। हेर्दैछु लक्ष्मी र सरस्वतीलाई साथै लिएर हिँडेकी गीता दिदीलाई। आफ्नो निजी साधनमा श्रीमानसँग आरामले नबसेर दिदी गाडीबाट ओर्लंदै हुनुहुन्छ।म भन्दै छु दिदीलाई,‘दिदी! यो जाडोमा हजुर किन झरेको हामी पछाडि बसिहाल्छौं नि!'दिदी पटक्कै मान्नु भएन गाडीबाट ओर्लंदै भन्नुभयो,‘हामी दिदीबहिनी पछाडि बस्ने सुभाष सर अगाडि बस्नुहुन्छ।'हेर्दैछु सरलता, नम्रता र भद्रता गाडीको अगाडि सिटबाट ओर्लिएर हामीसँगै पछाडि सिटमा आएर बसेको। नम्रता हराएको नुनिलो बस्तीमा चाख्दैछु स्नेह र सद्भावले भरिएको गीता दिदीको मीठो स्वागत। दिदीको सादगी,सद्भाव र सहयोगलाई हृदयले अमूल्य ठान्दैछ। अब गाडी रिङरोडमा चिप्लिँदै छ। दिपक भिनाजुले ओशो तपोवनको स्थापना, इतिहास, ओशो दीक्षा र स्वामी आनन्द अरुणको सोचको बारेमा महत्वपूर्ण जानकारी साझा गर्दै हुनुहुन्छ। गाडी बालाजुबाट उँभो हुइँकिँदै छ। मनमा उत्साह झन् झन् झांङ्गिँदै छ। प्रकृतिको स्वच्छ वातावरणमा शान्तिको धुन र असाध्यै जान मन लागेको ठाउँ भएर त होला निकै दिनपछि तन र मन दुवै चङ्गा हुँदैछन्।  शिवपुरी राष्ट्रिय निकुन्जको हरियो जङ्गलले आँखामा शीतलता छर्दैछ। काठमाडौंको यति नजिकै यस्तो रमणीय र सुन्दर हरियालीलाई देखेर कङ्क्रिटको सहरलाई बिर्सिदै गएकी छु। आधा घण्टाको रमाइलो गाडीको यात्रापछि हामी ओशो तपोवनको गेटमा ओर्लिएका छौं। चिसोले मज्जाले स्वागत गर्दैछ। सूर्यको लालीले हामीलाई अझ छुन भ्याएको छैन। आँखाहरू तपोवनको भूगोलमा त्यसै त्यसै हराएका छन्। आनन्द र खुसीले मन भरिएको छ। घडीले सात बज्न लागेको संकेत गर्दैछ। भिरालो भूगोलमा गजबको इन्जिनियरिङ देखिँदैछ।फूलको सजावट उस्तै लोभलाग्दो छ। मुहारभरि शान्तिको गुलाफ फुलाएर सोपानको बाटो हुँदै तपोवनमा आएका प्रेमीहरू उकालो ओरालो गर्दै गरेको रमाइलो दृष्य देखिँदैछ।म एकैपटक समेट्न खोज्छु तपोवनको सम्पूर्ण भूगोललाई। घना जङ्गल र रहस्यमय प्रकृतिले मलाई पराजित पारिदिन्छ। मेरो आँखाको सीमितता सम्झेर आफैँ लज्जित हुन्छु। अनि म खण्ड खण्ड गरेर तपोवनको सौन्दर्यमा पग्लिँदै गएकी छु। बिहान सात बजेदेखि पहिलो सत्र सुरू हुने जानकारी प्राप्त भएको छ। हामी शौच भएर साधनामा जान पूर्णरूपले तयार भैसकेका छौँ।आँखा अगाडि दृष्टिगोचर भएको छ नौलो इन्जिनियरिङको सुन्दर साधना भवन। वरिपरिको फूलले साधना भवनलाई सुन्दर मात्र होइन सुवासित पनि उसैगरी पारेको छ। सरसफाइमा विशेष ध्यान दिइएको देखिँदै छ।हाम्रा पाइलाहरू ध्यान कक्षको ठूलो हलभित्र प्रवेश गरिसकेका छन्। सभाहलको अग्रस्थानमा ओशोको सेतो मूर्ति मुस्कुराइरहेको छ। वरिपरिको झ्यालबाट मेरो हृदयलाई सुम्सुम्याउन कोठाको भित्रैसम्म प्रकृति मुस्कुराउँदै पोखिएकी छन्।देख्दैछु पछाडिको झ्यालबाट सिङ्गो जङ्गल हामीलाई हेरेर मख्ख पर्दै हाँसिरहेको। हलको भुइँमा पलेंटी मारेर बसेकी छु आँखाहरू झ्याल बाहिर फालकुदेका छन्। घरीघरी यस्तो आभाष हुन्छ, कतै म बसिरहेको यो ठाउँ घना जङ्गलको बीचमा तुर्लुङ्ग झुन्डिएको बेलुन त हैन ? मलाई निकैबेर लाग्यो त्यो अद्भूत नजरालाई स्वीकार गर्न। हाम्रो स्वागतमा हो कि तपोवनको दैनिकीमा हो चराचुरूंगीहरूले बढो मीठो सुरमा संगीत सुनाइरहेका छन्। कलेजी रङका लुगा लगाएका संन्यासीहरू भित्रबाहिर गर्दा पुलुक्क उनीहरूको मुहारमा आँखा लगाउँछु।म देख्छु सम्मोहित पार्ने औरा। शान्ति, आनन्द र सन्तुष्टिको चित्र कोरिएको तपोवन मुस्कुराइरहेको छ संन्यासीहरू माझ। सभा हलको ठूलो ठूलो झ्यालबाट घना जङ्गल मात्र देखिँदै छ। त्यो विशेष इन्जिनियरिङ्लाई सलाम गर्न मन लाग्दैछ। उत्साह, उमङ्ग र उल्लासले रङ्गिएका नेपाली र विदेशी अनुहारहरू देखेर म पनि रमरम परेकी छु। हेर्दाहेर्दै सबैले आ-आफ्नो आसन ओछ्याएर बस्दैछन्। हामीहरू पनि म्याट र कुसन ओछ्याएर डाइनामिक ध्यानका लागि तयारी अवस्थामा बसिसकेका छौं।हाम्रो पहिलो सत्र आरम्भ हुन्छ। शरीरलाई सम्पूर्ण किसिमले जागृत गराउने विभिन्न तरिकाहरू रहेछन् डाइनामिक ध्यान। मलाई निकै सजिलो भयो मैले त हरेक दिन घरमा गर्ने प्रणायाम र नृत्य कसरतसँग मिल्दै गयो साधनाको पहिलो चरण। म अभ्यस्त भएकीले साधना अवधिभरि सक्रिय भएर साधना गर्दैछु। साधना गर्दागर्दै कोही साधकहरू त रुने, कराउने, चिच्याउने गर्न पो लागे। जुन मेरा लागि बिल्कुलै नौलो छ। सभा हलमा डरलाग्दो आवाज मडारिएको छ। आँखा बन्द गरेर नाचिरहेकी म त झसङ्ग भएकी छु। केहीबेर त मलाई निकै डर पनि लाग्यो, यो कस्तो आवाज हो भनेर। करिब एक घण्टा बन्द भएका मेरा आँखाहरू त्यो कोलाहलमा अचानक खुलेका छन्। साथी सरस र सुभाष सरपट्टी पुलुक्क हेर्दैछु उहाँहरू पनि अलमल्ल परेको देख्दैछु।म सुन्दैछु, विचित्र विचित्रको आवाजहरू। महाभूकम्पको त्रासले त्रसित भएका मान्छेको चिच्याहटजस्तै छ यहाँको माहोल। म देख्देछु अचम्म अचम्मको दृष्यहरू कोही बलिन्द्रधारा आँसु खसालेर ओशो ! ओशो!! भनेर कराइरहेका छन्। कोही ठूलो खजाना हात परेको झैं हाँसिरहेकाछन्। कोही शान्त भएर नाचिरहेका छन्। कोही आँखा बन्द गरेर त्यो कहालिलाग्दो आवाजमा पनि झुमिरहेका छन्। त्यो अद्भुत दृष्य देखेर म सोच्न बाध्य भएकी छु ‘बाफ्रेवाफ! मान्छेको मन र मस्तिष्कभित्र भयङ्कर आवाज रहेछ। सायद त्यो आवाज भित्रभित्र दबिएर मान्छे झन् दुःखी छ, आक्रान्त छ र मान्छे रोगी छ।मान्छेभित्र देख्दैछु अनेकौं युद्धका विभीषा। आखिर मान्छे त आफैंभित्रको आवाजसँग लडिरहेको रहेछ। आफैंभित्र कयौं शत्रु बोकेर बाँच्न विवश रहेछ आजको मान्छे।हे ईश्वर! मान्छेभित्र कति धेरै पीडा अटाएका रहेछन्। मान्छेभित्रको त्यो सुमधुर अनहदको धुन कता विलुप भएछ? म अनुभूत गर्दैछु सन्तापको धूनले शान्तिको धूनलाई खुलुक्कै निलेको विकराल अवस्था।आवाजको सुनामी हृदयमा बोकेर मान्छे कसरी हिँडिरहेको छ आज? मन र मस्तिष्क चञ्चल भएर नै त मान्छे विक्षिप्त हुँदै गएको छ। मान्छेभित्र लुकेर बसेको त्यो विक्षिप्त आवाज सुनेपछि बुझ्दै गएँ, ‘है प्रभु! यस्तो कोलाहाल बोकेर कसरी मान्छे शान्त हुन सक्छ? जुन दिन मान्छेले आफूभित्र मडारिएका यस्ता अनेकौं आवाजहरू सुनेर ती आवाजहरूलाई व्यवस्थित गर्ने कला सिक्छ  र त्यो अनावश्यक आवाजहरूबाट विमुक्त हुन्छ तब मात्र मान्छे शान्त हुने रहेछ। म प्रार्थना गर्दैछु, ‘हे प्रभु! मान्छेभित्रको यो कोलाहाल निमिट्यान्न पारेर मानवलाई शान्तिको धुन सुन्ने सजिलो बाटो देखाऊ। अब भने केही मेलो पाउँदै गएँ, पहिलो सत्रमा डाइनामिक साधनाको रहस्यमयी अभ्यास। अनि सबै जना चिच्याइरहेको सामूहिक आवाजमा मैले पनि जोडजोडले ऊँ को उच्चारण गर्दैछु।अगाडि नाचिरहेको विदेशी युवकको अनुहारमा गएर मेरा आँखाहरू घरीघरी टाँसिएका छन्। त्यो युवकको मुहारमा देख्छु भिन्नभिन्न भाव। सायद मान्छेभित्रको तनाव, पीडा, कुण्ठा, उकुसमुकुस र बेचैनी पोख्ने माध्यम हो यो साधना विधि।साधकहरू पूर्ण रूपमा खाली भएपछि मात्र अगाडिको सत्र आरम्भ गर्ने यो विधि बेजोड लाग्दैछ। केहीबेरपछि होहल्ला शान्त हुँदैछ। भयङ्कर आँधी आएर थामिएको बस्ती जस्तै भएको छ साधना हल। सायद मानव मनका सम्पूर्ण विकारहरू साधनाको बाटो भएर त्यो घना जङ्गलमा विलुप भइसकेका छन्। सबै चुपचाप, शान्त र स्थिर भएका छौं। केहीबेरको उफ्रर्याइ, चिच्याइ र कराइपछि शवासनमा हामी लमतमन्न भएका छौं।अहो! नौला नौला अनुभवहरू बटुल्दै छन् मन र मस्तिष्क ...क्रमशः       ", "images": ["https://img.setoparty.com/uploads/posts/371517493_755000983126121_8068435021896214306_n-copy-1701520609.jpg", "https://img.setoparty.com/uploads/posts/20231111_121801-1701520651.jpg?timestamp=1701520657731", "https://img.setoparty.com/uploads/posts/385539909_119835774555804_25265850263407208_n-1701520645.jpg?timestamp=1701520657731", "https://img.setoparty.com/uploads/posts/20231111_121213-1701520646.jpg?timestamp=1701520657731", "https://img.setoparty.com/uploads/posts/20231111_121216-1701520647.jpg?timestamp=1701520657731", "https://img.setoparty.com/uploads/posts/20231111_135028-1701520652.jpg?timestamp=1701520657731"]},
{"link": "https://www.setopati.com/ghumphir/ghumphir-experience/316155", "title": "हिँड्न नसक्नेहरूको गौरदेखि गौरीशंकरको काखसम्मको पदयात्रा (तस्बिरहरू)", "author": "राघवेन्द्र मिश्र ", "published_date": "प्रकाशित मिति: शनिबार, मंसिर २, २०८० ", "detail": "म आफ्नो दैनिकीबाट आजित भइसकेको थिएँ। मलाई आफ्नो दैनिक जीवन र आफ्नो वरिपरिको संसारबाट केही दिनका लागि बिदा चाहिएको थियो। त्यस्तै अवस्था मेरा अरू तीन जना साथीहरूको पनि थियो। ती थिए वीरेन्द्र चौधरी, मिथुन झा र कुन्दन चौधरी।हामीले ख्याल-ख्यालमा नै च्च्छो-रोल्पा हिमताल पदयात्रामा जाने निर्णय गर्यौं। खास च्छो-रोल्पा पदयात्रामा जाने निर्णय मेरो र कुन्दनको हो, अरू दुई जना त हाम्रो संगतमा जहाँ पनि जान तयार हुन्छन्। केटाहरूको मित्रता नै यस्तै हुन्छ। हाम्रो समूह अचम्मको थियो। चारै जना मधेशका केटाहरू। मेरो घर रौतहट, कुन्दनको पर्सा, मिथुन दाइको धनुषा र वीरेन्द्रको सर्लाही।हामीमध्ये कोही पनि कहिले पनि त्यति उचाइमा पुगेका थिएनौं। वीरेन्द्रबाहेक अरू तीन जनाको जीवनशैली बिल्कुलै निष्क्रिय, दैनिक आधा घण्टा पनि पैदल नहिँड्ने। मिथुन दाइलाई उकालो चढ्न धेरै गाह्रो हुन्थ्यो भने वीरेन्द्र ओरालो हिँड्न नसक्ने।मेरो र वीरेन्द्रको यो दोस्रो पदयात्रा थियो भने कुन्दन र मिथुन दाइको पहिलो पदयात्रा। अनि वीरेन्द्र लसुन प्याज पनि नखाने किसिमको शाकाहारी। यी सब कुरालाई हेर्दा हामीले जहाँसम्म पुग्न सकिन्छ त्यहाँसम्म जाने र नसके जबर्जस्ती जाने कोसिस नगरी फर्केर आइहाल्ने योजनासहित यात्रा सुरू गर्यौं।कात्तिक ३ गते हाम्रो यात्रा सुरू भयो। हामी तीन जना रौतहटको चन्द्रपुरमा भेला भयौं भने वीरेन्द्रले काठमाडौंबाट सिधै सिंगटीसम्मको गाडी चढ्यो। काठमाडौंबाट बिहान लामाबगर सम्मको लागि पनि बस पाइन्छ। च्छो-रोल्पा जान सिंगटी काटेर लामाबगर पुग्नु अगाडि छ्योतछ्योतमा ओर्लेर उकालो लाग्नु पर्छ। ७७५ रुपैयाँ भाडा तिरेर बिहान ८ बजे गाडी चढेको वीरेन्द्र साँझ ५ बजे सिंगटी पुग्यो।दसैंमा सवारीसाधनको चापले गर्दा जाममा परी गाडीले ढिलो गरेको हो, अन्यथा एक दुई घण्टा छिट्टो पुर्याउँछ। यता हामी तीन जनाले चन्द्रपुरबाट ८ बजे मोटरसाइकल यात्रा सुरू गरेर सिंगटी पुग्दा साँझ ५ नै बजिरहेको थियो। सिंगटीबाट अफरोड हुँदै छ्योतछ्योत पुग्न करिब एक घण्टा लाग्छ। छ्योतछ्योतमा हामीले च्छो-रोल्पा पुगेर फर्केका १०-१२ वर्षको दुई बच्चाहरू सहितको विदेशी परिवारलाई पनि भेट्यौं। उहाँहरू निकै उत्साहित हुनुहुँदो रहेछ। हामी पनि उत्साहित थियौं। हाम्रो असली यात्रा अब सुरू हुने वाला थियो। त्यस रात हामी छ्योतछ्योत बस्यौं। दुई जना बस्न मिल्ने कोठाको प्रतिकोठा ५०० रुपैयाँ र खाना प्रतिव्यक्ति २८० रुपैयाँ खर्च भयो।मोटरसाइकल लिएर जानेहरूका लागि छ्योतछ्योतमा प्रतिमोटरसाइकल ३५० रुपैयाँ तिरेर यात्रा अवधिभरका लागि मोटरसाइकल राख्ने व्यवस्था पनि छ। हामीले पदयात्रामा काम लाग्ने सानो चुलो, केही खानेकुराहरू, चिसो र हावाको वेग छेक्ने कपडाहरू, पानी इत्यादि बोकेका थियौं। भोलिपल्ट बिहान ६:३० बजे हाम्रो यात्रा सुरू भयो। योजना थियो सिमीगाउँ खाना खाने र राति डोंगांग बस्ने। तर हामीलाई सिमी गाउँको उकालो चढ्न नै निकै अप्ठ्यारो भयो। अरूलाई २ घण्टा ३० मिनेट लाग्ने उकालो चढ्न हामीलाई ३ घण्टा ३० मिनेट लाग्यो। हामी १०-२० खुड्किला चढी केहीबेर आराम फर्माउथ्यौं। मिथुन दाइ त झन् हिँड्नै नसक्ने। हामी भोकै पेट हिँडेका थियौं। भोकै पेट हिँड्न नहुँदो रहेछ, भोकै पेट हिँड्न नसकिँदो रहेछ।हामीले केहीबेर उकालो चढेर चिया बनायौं र आफूसँग लागेका खानेकुरा खायौं। सिमी गाउँसम्म पानीको राम्रो व्यवस्था रहेछ तर त्यसपछिको बाटोमा पानीको स्रोत भेट्टाउन मुश्किल हुन्छ। सिमी गाउँ पुग्दा १० बजिसकेको थियो। खाना खाई प्रति व्यक्ति २५० रुपैयाँ तिरेर १२ बजे हामी सिमी गाउँबाट उकालो लाग्यौं। सुरमुचे पुग्दा मिथुन दाइ अब हिँड्नै नसक्ने अवस्थामा पुगिसक्नु भएको थियो।छ्योतछ्योतबाट रिगु गाउँको बाटो हुँदै सुरमुचे पुग्ने अर्को बाटो पनि छ।यो बाटोमा साना-साना खुड्किलाहरू भएकाले उकालो चढ्न सजिलो हुन्छ। हामीलाई यो विकल्पका बारेमा कसैले जानकारी दिएन।सुरमुचेबाट ३:३० बजे हामी डोंगांगका लागि हिँड्यौं। तर बाटोमै रात पर्‍यो। हामी एकदमै आत्तिएका थियौं। जति हिँड्दा पनि गन्तव्य आइनपुग्ने। टाढासम्म कतै बत्ती बलेको संकेत पनि नदेखिने। करिब ७ बजे हामी क्याल्चे पुग्यौं। क्याल्चेबाट ड़ोंगाग करिब ३० मिनेटको बाटो रहेछ। तर हामी आत्तिएका र थाकेका थियौं। अगाडि जाने हिम्मत गर्न सकेनौं। त्यो रात हाम्रो बास क्याल्चेमा भयो।  क्याल्चेमा एउटामात्र होटल रहेछ। होटलका भाइ निकै रमाइलो थिए। होटलमा तिर्नुपर्ने रकमलाई क्षतिपूर्ति भन्थे। हामीले प्रतिकोठा ५०० रुपैयाँ र प्रतिव्यक्ति ३५० रुपैयाँ क्षतिपूर्ति तिर्नुपरेको थियो।भोलिपल्ट हामीले ६ बजेर ५० मिनेटमा यात्रा सुरू गर्यौं। हामीले फेरि पुरानै भोकै हिँड्ने गल्ती दोहोर्यायौं। भोकै हिँड्न नसकिँदो रहेछ। त्यो दिन हामीले आफ्नो यात्रा बेदिंग टुंग्याउने योजना बनाएका थियौं। १ घण्टा जतिमा हामी ड़ोंगांग पुग्यौं र ठांगडिंग पुग्दा ११:३० बजिरहेको थियो। हामीलाई अरूभन्दा धेरै समय लागिरहेको थियो। तर अब हामीमा ऊर्जा थप्नेहरू पनि भेट्न थालिसकेका थिए। पदयात्राको विशेषता नै यही हो। पदयात्रामा भेटिने कोही पनि अन्जान हुँदैनन्। सबै आफ्नै महसुस हुन्छन्। जति थकित भए पनि सबैले मुस्कानसहित गफ गर्छन् र यात्रा पूरा गर्न हौसला दिन्छन्। हामीलाई कसैले कहाँबाट आएको सोध्दा हामीले वीरगञ्जबाट आएको भनी जवाफ दिन्थ्यौं। सुन्नेले अचम्म मान्थे र यसले हामीलाई झनै उत्साहित बनाउँथ्यो।तपाईंले गरेको कामले कसैलाई चकित बनाउँदा तपाईंलाई झनै साहस आउँछ नि, होइन? हामीले यात्रामा ७४-७१ वर्षको फ्रेन्च दम्पती, ५ वर्षकी बालिका, एक्लै यात्रामा निस्केकी एक महिला भेट्यौं जसले हामीलाई यात्रा पूरा गर्ने इख पलायो।  छ्योतछ्योतमा हामीले भेटेका अन्य समूहहरू पनि दोहोर्याएर भेट्न सुरू गरिसकेका थियौं।त्यो दिनको यात्रा हामीले योजना अनुरूप नै बेदिंगमा अन्त्य गर्यौं। हुन त हामी ४ बजे नै बेदिंग पुगिसकेका थियौं। त्यहाँबाट नागाउँ करिब ३ घण्टाको दूरीमा पर्छ। तर बेदिंगपछि विभिन्न हिमश्रृंखलाहरूका मनमोहक दृश्यहरू देखिन थाल्छन्। तसर्थ हामीले त्यो बाटो उज्यालो रहँदामात्र हिँड्ने निर्णय गर्यौं। त्यो रात हाम्रो बसाइ बेदिंग नै रह्यो।  बेदिंग पूर्णतया: शाकाहारी गाउँ हो। तर अण्डा अनि रक्सी चाहिँ पाइन्छ। बुद्ध धर्मावलम्बीहरूको बस्ती रहेको यो गाउँका ६५-७० जनाले सगरमाथाको सफल आरोहण गरिसकेका छन्। बेदिंगमा नेपाल टेलिकमले टेलिफोनको टावर पनि स्थापना गरेको छ। बेदिंग पुग्दासम्म हाम्रो समूहको नाम 'वीरगञ्जको टोली' भइसकेको थियो। अरू समूहहरूले आफूबीच हाम्रो कुरा गर्न थालिसकेका थिए।बेदिंगमा हामीले प्रतिकोठा ६०० रुपैयाँ र खानाबापत प्रतिव्यक्ति ५५० रुपैयाँ खर्च गर्नुपर्यो। भोलिपल्टको हाम्रो गन्तव्य नागाउँ रहेको थियो। थोरै मात्र हिँड्नुपर्ने भएकोले त्यसदिन हामी यात्राको सुन्दर दृश्यहरूमा भुल्दै नागाउँ पुग्यौं। घामको किरणमा सुनजस्तै टल्किने ती हिमालहरूको दृश्यले हेरिरहन अशक्त बनाउँथ्यो भने हिँड्न ऊर्जा पनि दिन्थ्यो।निर्जीव, उजाड र भयंकर चट्टानहरू पनि जीवन्तझैं महसुस भइरहेका थिए। ती दृश्यहरूको सुन्दरता शब्दमा बयान गर्न सकिँदैन। न त यी आँखाले देख्ने दृश्यहरूलाई क्यामराको लेन्सले जस्ताको तस्तै कैद गर्न सक्छ। यी सबै आफैं अनुभव गर्नु सर्वोचित हुन्छ जसका लागि च्छो-रोल्पा पुग्नैपर्छ।नागाउँ हाम्रो यात्राको सबभन्दा महँगो गाउँ।४१०० मि. को उचाइमा रहेको यो गाउँसम्म सामान पुर्‍याउन कि चौंरीगाईको प्रयोग गर्नुपर्छ कि त भरियाले बोक्छन्। विकटताको दृष्टिकोणले यो गाउँ त्यति पनि महँगो होइन। जुनेली रातमा टल्किरहेको हिमालको दर्शनले मनलाई प्रदान गर्ने शितलतासँग तुलना गर्दा त नागाउँ महँगो नै होइन।नागाउँमा प्रतिव्यक्ति २३०० रुपैयाँ तिरेर हामी भोलिपल्ट दूधकुण्डका लागि हिँड्यौं। दूधकुण्ड ४७०० मि. को उचाइमा अवस्थित छ। यस कुण्डको पानी दूधजस्तै सेतो हुने भएर यसलाई दूधकुण्ड भनिएको हो।हामी पुग्दा यसको पानीको रंग हरियो थियो। उकालोमा हिँड्नुको पीडा, थोपा थोपा पानीको लागि तड्पिनुको पीडा, हिमाली भेगको चिसो सिरेटोको सेकाइ इत्यादि सबै बिर्साउने दृश्य थियो दूधकुण्डको।च्छो-रोल्पा ४५८० मि. को उचाइमा छ। त्यसदिन हामी दूधकुण्ड र च्छो-रोल्पा दुवै पुग्यौं। हामी पुग्दा च्छो-रोल्पामा हुस्सु लागेको हुनाले हामीले त्यहाँबाट देखिने हिमश्रृंखलाहरू देख्न पाएनौं। तुलनात्मक रूपमा हामीलाई दूधकुण्ड धेरै आकर्षक लाग्यो। हामीले दसैंको टीका च्छो-रोल्पामै मिथुन दाइको हातबाट लगायौं। त्यो दिन हाम्रो बसाइ बेदिंग रह्यो भने अर्को दिन हामीले बेदिंगबाट चरिकोट सम्मको यात्रा तय गर्यौं। यसरी हाम्रो सम्पूर्ण यात्रा जम्मा ७ दिनको रहेको थियो जसमा हामीले प्रतिव्यक्ति जम्मा १२ हजार खर्च गरेका थियौं।आज हामी नयाँ ऊर्जाका साथ फेरि आफ्नो पुरानै दैनिकीमा फर्किएका छौं। हामीलाई यात्राको कठिनाइ याद छैन तर ती मनमोहक दृश्यहरू स्पष्ट रूपमा मगजमा छन्। पदयात्राको लत लाग्छ भन्छन्, हो रहेछ। हामी मधेशी केटाहरूले ती सुन्दर हिमालहरूलाई चकित पार्न फेरि अर्को पदयात्रामा जाने योजना बनाइरहेका छौं। यात्रा कठिन थियो? थियो, तर यस पदयात्राले जीवन सिकायो। हार नमान्न सिकायो, एक अर्काको साहस बन्न सिकायो, पीडाको बीच मुस्कुराउन सिकायो, दु:ख र कमजोरी व्यक्त गर्न सिकायो। पदयात्राका लागि नयाँ जुत्ता चाहिन्छ? चाहिँदैन। नयाँ कपडाहरू चाहिन्छन? चाहिँदैन। धेरै पैसा चाहिन्छ? चाहिँदैन। धेरै समय चाहिन्छ? चाहिँदैन। पदयात्राका लागि केवल इच्छा चाहिन्छ।", "images": ["https://img.setoparty.com/uploads/posts/raghbendra-1700293139.jpg", "https://img.setoparty.com/uploads/posts/chhorolpa-(2)-1700293525.jpg?timestamp=1700293543441", "https://img.setoparty.com/uploads/posts/chhorolpa-(1)-1700293525.jpg?timestamp=1700293543441", "https://img.setoparty.com/uploads/posts/chhorolpa-(3)-1700293526.jpg?timestamp=1700293543441", "https://img.setoparty.com/uploads/posts/chhorolpa-(5)-1700293527.jpg?timestamp=1700293543441", "https://img.setoparty.com/uploads/posts/chhorolpa-(7)-1700293529.JPG?timestamp=1700293543441", "https://img.setoparty.com/uploads/posts/chhorolpa-(9)-1700293536.JPG?timestamp=1700293543441"]},
{"link": "https://www.setopati.com/ghumphir/ghumphir-experience/316163", "title": "चौरासी वर्षीय जोशिला युवासँगको यात्रा!", "author": "सुमन थापा 'सङ्गम'", "published_date": "प्रकाशित मिति: शनिबार, मंसिर २, २०८० ", "detail": "सम्झनाको पोखरीमा डुबुल्की मार्नु, फूलको पराग लिएर बतास माझ मिसिनु, जूनकिरीको धिपधिप उज्यालोमा बेला बेला आफूलाई नियाल्नु र साना साना मिठासमा जीवनको मिठास प्राप्त गर्नु नै त खुसी रहेछ।अक्सर कुनै न कुनै रूपमा हामी यात्रा गर्ने गर्छौं तर सबै यात्रा सम्झनामा रहँदैनन् र सबै यात्राले आफ्नोपनको महसुस पनि हुँदैन।यो पटकको यात्रा अस्ट्रेलियाको सिड्नीमा आफ्ना छोराछोरीको माध्यमबाट आउनु भएका अभिभावकहरूसँग यात्रा गर्ने मौका पाएर मनको खुसीले वेग मारिरहेको थियो। हुन त योभन्दा पहिला पनि पटकपटक अभिभावकहरूसँग सुन्दर स्थानहरू समुन्द्री तटहरूको यात्रा गरिसकेकी थिएँ। साँच्चिकै यो पटकको यात्रा उषाले बिउँताएको सुनौलो बिहानी जतिकै प्रिय रह्यो मानसपटलमा। आज ब्लु माउन्टेनसम्मको हाम्रो यात्रामा कार्यक्रमको आयोजक अभिभावक समाज रहेको छ।अस्ट्रेलिया सिड्नीको अवर्नस्थित अभिभावक समाज भनेर नेपाली अभिभावकहरूको समिति छ सो समाजले हरेक दिन सांँझमा अवर्न पार्कमा भजन किर्तन गर्नुका साथै नेपालबाट आउनु भएका अभिभावकहरूलाई न्यानो माया र रमणीय अवस्था सृजना गरेर अभिभावक नेपाल फर्कनु पूर्व बिदाई कार्यक्रम समेत गरेर अभिभावकत्वको रमाइलो वातावरण प्रदान गरिरहेको छ र स्वयं म पनि यो समाजमा जोडिने अवसर पाएकी छु।आजको यात्रामा समाजका अध्यक्ष शशी राईज्यूको निर्देशन अनुसार हामीलाई अवर्न पार्कमा बिहानको साढे दस बजेसम्म उपस्थिति भैसक्नु पर्ने उर्दी जारी गरिए अनुसार म समयभन्दा अलिक छिट्टै दस बजे नै पुगें।म पुग्नुअघि दुई जना दाजु र एक जना दिज्जु पुगिसक्नु भएको रहेछ। उहाँहरूसँग मेरो पहिले परिचय भएको थिएन तर नेपाली अनुहार र सबै जनामा घुम्न जाने उत्सुकता छपक्कै देखिन्थ्यो। उहाँहरूलाई पहिला नचिनेको हुँदा झ्याप्पै बोल्नु अघि उहाँहरूलाई नियालेँ।यात्रा गर्दा बोक्ने झोला र पानी जस्ता सामानको दृष्यले उहाँहरू पक्कै हाम्रै ग्रुपमा हुनुहुन्छ भन्ने सोचेँ र कुराकानी र परिचय गर्न म आफैं तम्सिएंँ। कुराकानी गर्दागर्दै अन्य सहभागीहरू पनि आइपुग्नु भयो।यात्राको हर्ताकर्ता अभिभावक समाजका अध्यक्ष हुनु भएकोले उहाँलाई कुरिरह्यौं। उहाँ स्वयंले साढे दस बजे समय तोके पनि एघार बजे आइपुग्नु भयो। हामी एक घन्टा अघि आउनेलाई एक घन्टा कुर्नु त जुलुम नै भयो नि तर अस्ट्रेलिया आउनु भएका अभिभावकहरूले अध्यक्ष ज्युको सक्रियतामा न्यानो माया र आत्मीय सम्पर्कमा रहन पाउनु भएको छ।प्रत्येक आइतबार अध्यक्षले कुनै झिजो नमानी अभिभावकहरूलाई लिएर अस्ट्रेलिया सिड्नीका रमणीय स्थानहरूमा घुमाउन लैजाने गर्नुहुन्छ। सबैभन्दा खुसीको कुरा अध्यक्ष आफू पटकपटक पुगेको ठाउँमा पनि आगन्तुक अभिभावकहरू लिएर घुमाउन कुनै अप्ठ्यारो नमानी आफू अभिभावकको पनि अभिभावक बन्नु भएको छ। उहाँको प्रेम र स्नेहले अभिभावकहरू नेपाल फर्कने बेलामा हुने बिदाई कार्यक्रममा असाध्यै भावुक बन्नु हुन्छ। आजको यो यात्रामा हामी अभिभावकका पनि अभिभावक  चौरासी वर्षीय बुवा पनि सहभागी हुनु भएको छ। उहाँको स्फूर्ति देख्दा साँच्चै उहाँ अझै पनि युवाहरूभन्दा कम जोशिलो हुनुहुन्न।चौरासी वर्षीय बुवा समेतको उपस्थितिले हाम्रो हिँडाइको उत्सुकता अझै चुलिएको थियो।हामी अवर्नबाट ट्रेन चढेर हाम्रो ग्रुप ब्लु माउन्टेनतर्फ लाग्यो। बीचमा अझै एउटा ट्रेन र बस चेन्ज गरेर साढे एक घन्टामा ब्लु माउन्टेन पुग्यौं। यो पटकभन्दा अघि पनि म ब्लु माउन्टेन छोरी ज्वाइँसँग पुगिसकेकी थिएँ। ब्लु माउन्टेन अत्यन्त चिसो हुने ठाउँ त्यसमाथि अझै पानी परेर कुहिरो लागेको बेला छोरी ज्वाइँसँग म पुगेकी थिएँ। यो पटक भने ब्लु माउन्टेनले हाम्रो स्वागतको निम्ति त्यहाँ चल्ने चिसो पवनलाई रोकेको थियो। आकाशमा बादलका छाना हटाएर आफ्ना नीला आँखाहरूले हामीलाई हेर्न अह्राइरहेको थियो र घामका मधुर तापले हामीलाई पटक्कै चिसो महसुस हुन दिएको थिएन। अहिले पनि यी दृष्य अनि प्रकृतिको प्रेमिल मौनता मुटुभरी साँचेर आँखामा बाँचेको छ।ब्लु माउन्टेन स्थित 'थ्री सिस्टर' अलिक पर अरू पहाडदेखि अलग्ग भएर उभिएको तीन वटा पहाडकै थुम्कालाई भनिँदो रहेछ। थ्री सिस्टर थुम्काहरूको नजिकै आगन्तुकहरू उभिएर प्रकृतिको रसास्वादन गर्न पहाडको माथिल्लो भागमा कौसी बनाए जसरी बनाइएको अति रमणीय स्थान छ।सो कौसीमा उभिएर हेर्दा तल निकै तल रूखैरूख र जंगलको गहिरो फाँट देखिन्छ जस्तो कि माथि आकाशमा जहाज चढेर हेर्दा देखिने भुइँ, पहाडका अग्ला होचा रूखै रूखका ताँतीहरू, बाटेका डोरी जस्ता देखिने नदीहरू र नीलो समुन्द्र देखिए जस्तो ब्लु माउन्टेन पनि कौसीबाट हेर्दा रूखै रूखका हरियो समुन्द्र जस्तै देखिएको थियो तल फाँटहरू। कौसीभन्दा पर अलग्ग देखिने तीन वटा सुलुक्क उभिएका साना साना पहाडलाई थ्री सिस्टर नाउँ दिइएको छ सो ठाउँलाई  तीन बहिनी नामकरण गर्नुको कारण प्राचीन किम्बदन्ती अनुसार त्यस ठाउँमा कटुम्बा जनजातिका सदस्य तीन बहिनी अति सुन्दर थिए। ती तीन बहिनी मेहनी, बिमलाह, गुनेडु नामका केटीहरूको सम्झना जीवित राख्न यो पहाडको सुन्दर दृष्यलाई थ्री सिस्टर नाउँ दिइएको कथन छ। हामी सडकदेखि पर कौसीमा पुग्ने ठाउँहरूको बाटोमा ठूला ठूला चुच्चे ढुंगाहरू उभ्याइएका छन्। ती प्रत्येक ढुंगाहरूमा कविता जस्ता हरफहरू कोरिएका छन्। ढुंगामा यति मीठा हरफहरू लेखिएका छन् कि- एउटा विशाल खाडीभित्र जुन दयालु दृष्य देखिएको छ, त्यो मेरो निम्ति एउटा अत्यन्तै भव्य उपन्यास जस्तो छ। अर्को ढुंगामा लेखिएको छ- जब म इको पोइन्ट पुगें, पुतलीको परिवर्तित र सुनौलो पखेटाबाट धुलो गुज्रिएको थियो।यति सुन्दर  हरफहरू पढ्दै दृष्यावलोकन गर्न पाउँदा मन त्यसै त्यसै फुरुङ्ग हुँदै थियो। हामी गाउँ घरमा पहाड जंगलतिर जाँदा पहरासँग ठोक्किएर फर्कने स्वरलाई रमाइलो मान्दै चिच्याउँदै 'ए फलाना' भन्दै बोलाउने गर्थ्यौं। त्यसैगरी आफ्नै स्वर फर्केर आउने पहरालाई इंगित गरेर इको पोइन्ट  भनेर सो ठाउँको जानकारी गराइएको छ। केही साथीहरू चिच्याउँदै रमाइलो गरिरहनु भएको देख्दा पुराना स्मृतिहरू ताजा भइरहेका थिए।कौसीदेखि छेवैको कच्ची र जंगलको बाटो हुँदै थ्री सिस्टर पहाड थुम्काको फेदीसम्म पुग्न सकिन्छ। सो जंगलमा पाइने जंगली जीवहरूको सानो सानो प्रतीमा बाटोको छेउ पहाडको भित्तामा राखेर त्यहाँ भेटिने जीवहरूको जानकारी गराइएको छ। कच्ची बाटो सकेर तल थुम्कोसम्म पुग्ने ठाउँमा ढुंगाकै गेट र ढुंगाले छापेको बाटो हुँदै साँघुरो ठाडै ओह्रालो तल झर्नु पर्ने रहेछ।ओह्रालो झर्दा एकातर्फ पहराको भित्तो छ भने अर्कोतर्फ ठाडै पहराको भीरलाई कम्मरभन्दा अलिक माथि जति उचाइ भएको फलामको रेलिङ लगाएको छ सो बाटोमा दुई जना मुस्किलले अट्ने ठाडै ओह्रालो झर्यौं र फेदी पुगेर केही तस्बिर लिएर फेरि हामी सोही बाटो नै ठाडै उकालो उक्लियौं र कौसीतर्फ लाग्यौं।अस्ट्रेलियामा सबभन्दा पहिला आएका पूर्वजहरूको आगमन वर्ष र कुन स्थानबाट आएका  हुन् भन्ने समेतको शिलालेख राखिएको छ ब्लु माउन्टेनमा। थ्री सिस्टरको छेउबाट बाटो काटेपछि जंगल जस्तो बगैंचा देखिन्छ। सो बगैंचामा ब्लु माउन्टेन स्थापित गर्दा बनाइएका सडकहरूमा काम गर्ने कामदारहरू जसले अति मेहनतका साथ घाम पानी नभनेर सो स्थान बनाएको हुँदा उनीहरूको सम्मान र सम्झनामा एउटा ठूलो शिला र कामदारहरूका  मानिस जत्रै कदका प्रतीमा स्थापित गरिएको छ।सो प्रतीमा कोही ढुङ्गा बोकेको, कोही घन र छिनोले ढुंगा फुटाइरहेको, कोही बन्दुक लिएर उभिएका जस्ता र कोही निर्वस्त्र भएका प्रतीमा स्थापित छन्। सबै दृष्यले साँच्चै नै इतिहास रच्ने र सफल समाज बनाउनेहरूप्रति सम्मान स्वरूप शिर निहुँरिन्छ।थ्री सिस्टर आधिकारिक रूपमा १९३२ मा खुला गरिएको रहेछ। यात्राको क्रममा मैले केही त लेख्नुपर्छ सोचेर सबै स्थानका तस्बिर लिँदै हिँडिरहेकी थिएँ। अभिभावक ग्रुपमा सँगै यात्रा गर्नु भएका अभिभावक समाजका कोषाध्यक्ष मनोज थापाज्यूले मलाई वरपरका सुन्दर दृष्यहरू र त्यहाँका थप जानकारी गराउँदै साथै हिँडिरहनु भयो।मलाई ब्लु माउन्टेनसँग आधारित बुकलेटदेखि कौसीबाट पर देखिने केबुलकार र वर्षा वनमा विभिन्न प्रकारका जडीबुटी अन्यत्र एकदम कम पाइने तर त्यस वर्षा वनमा महत्वपूर्ण जडिबुटीहरू समेत पाइने कुराहरूको जानकारी दिनुभयो। ब्लु माउन्टेनको रोमान्चकारी दृष्यले मनभित्र प्रेम प्रस्फुटित भैइरहेको थियो। प्रकृतिको सुन्दर कला त्योमाथि प्राचीन आदिवासीहरूको अथक मेहनतले यो स्थान अति रमणीय बनेको छ। हामी थोरै अगाडि जंगलजस्तो पार्कमा सबैले आफूले ल्याएका खानेकुराहरू वनभोजको शैलीमा बाँडेर खायौं र रमायौं। केही अभिभावकहरू तस्बिर लिनमा तल्लीन हुनुभयो, केही खाने पिउनेमा र चौरासी वर्षीय बुवासहित केही अभिभावकहरू टिकटक बनाउनमा व्यस्त हुनुभयो। म भने साथीहरूसँग केही तस्बिरहरू लिएर त्यहाँ फुलेका लालीगुराँसमा आँखा गढेको थियो र लालीगुराँसका फूलहरू खोज्दै ती विभिन्न रंगका लालीगुराँसलाई तस्बिरमा कैद गर्न व्यस्त रहेँ।हामी फर्कंदा दिनले कोल्टे फेरिसकेको थियो। साँझको पाँच बजे हामी फेरि बिहान गए जसरी नै  फर्कने बस र ट्रेन चढ्यौं।फर्कंदा मनमा लाग्यो खुसी हामीभित्रै छ केवल खुसी हुन जान्नुपर्छ।हाम्रा दिनहरू एकएक गरी क्रमशः हामीबाट पार हुँदैछन् र एकदिन हामीबाट हाम्रा दिनहरू छुटी जानेछन्। त्यसैले व्यस्त जिन्दगीबाट थोरै समयलाई यात्रामा जोड्ने प्रयास गर्नुपर्छ। यात्रा जीवन बुझ्ने एक अध्याय हो भने प्रेम जीवन जिउने बलियो आधार हो। यात्रा, प्रेम र स्नेहले हृदयका धमनीहरूबाट मस्तिष्कमा निर्जीव हुन लागेका उत्साहलाई फेरि बिउझाउँछ र यात्राले सम्बन्धलाई बलियो पार्छ। त्यसैले यात्रा र प्रेम जीवनको सबभन्दा सुन्दर क्षण हुन्।      ", "images": ["https://img.setoparty.com/uploads/posts/yatra-(4)-1700303160.jpeg", "https://img.setoparty.com/uploads/posts/yatra-(1)-1700303182.jpeg?timestamp=1700303183974", "https://img.setoparty.com/uploads/posts/yatra-(5)-1700303181.jpeg?timestamp=1700303183974", "https://img.setoparty.com/uploads/posts/yatra-(3)-1700303181.jpeg?timestamp=1700303183974", "https://img.setoparty.com/uploads/posts/yatra-(6)-1700303182.jpeg?timestamp=1700303183974"]},
{"link": "https://www.setopati.com/ghumphir/ghumphir-experience/315984", "title": "चन्द्रागिरिको जंगलमाथि ३५ मिनेट!", "author": " सविना कार्की ", "published_date": "प्रकाशित मिति: मंगलबार, कात्तिक २८, २०८० ", "detail": "धेरै अघिदेखिको रहर थियो प्याराग्लाइडिङ गरेर हावामा उड्ने।हाम्रो पोखरा सहर साहसिक खेलमध्ये प्याराग्लाइडिङका लागि प्रख्यात छ। कामको सिलसिलामा धेरैपटक पोखरा पुगेँ तर के कारणले हो कुन्नि, रहर पूरा हुन पाएको थिएन।म अवसरको प्रतीक्षामा थिएँ।यता काठमाडौंमा प्याराग्लाइडिङ चलाउन परीक्षण भइरहेको थियो। यही कात्तिक ९ गते चन्द्रागिरिमा प्याराग्लाइडिङ सञ्चालनमा आयो। त्यस बेला दसैं मनाउन म दोलखा पुगेकी थिएँ।यसपालि जसरी भए पनि चन्द्रागिरिको प्याराग्लाइडिङमा उड्छु भन्ने सोच बनाएँ। प्याराग्लाइडिङ गर्न हतार लाग्यो। दसैं मनाएर काठमाडौं आएपछि नियमित काममा फर्किएँ। दसैं र तिहारबीचको समयमा उड्ने योजना थियो। कहिले समयको त कहिले साथीको मेसो मिलिरहेको थिएन। गत शनिबार अचानक योजना बन्यो। मेरो मन उड्न थालिहाल्यो। घडीको सुई ढिलो भएको हो कि जस्तो लाग्न थाल्यो। प्याराग्लाइडिङमा उडेर आकाश, हिमाल, जंगल र सहर नियाल्ने रहर जागेको धेरै भएको थियो।प्याराग्लाइडिङमा उड्दा कुनकुन पक्षमा ध्यान दिने होला भन्ने चासो भयो, इन्टरनेटमा खोजी गरेँ। आकाशमा हावासँगै उड्ने भएकाले शरीरमा हावा नछिर्ने लुगा लगाउनुपर्ने रहेछ। चस्मा पनि लगाउँदा राम्रो हुने रहेछ। यसअनुसार सामान तयार पारेँ। यति गरिसकेर सुत्दा कति बेला बिहान होला जस्तो भयो। सूचनाअनुसार बिहान ६ बजे निस्किएर जोरपाटीबाट स्कुटरमा थानकोटतिर हुइँकिएँ। काठमाडौंमा चिसो निकै बढिसकेछ। बिहानको चिसो हावा खाँदै ४५ मिनेटमा थानकोट पुगे। चन्द्रागिरि जाने बाटोमा साथीहरूको प्रतीक्षा गरेँ। केही बेरमा साथीहरू आइपुगे। पाँच जना, यात्रा रमाइलो हुने नै भयो। त्यही ब्रेकफास्ट लियौं। एड्भेन्चरबारे आआफ्नो धारणाको कुरा पनि भयो। अझ रमाइलो त के भने हामी पाँचै जना पहिलोपटक प्याराग्लाइडिङमा उड्न लागेका। सबैको एउटै कुतूहल थियो– हाम्रो प्याराग्लाइडिङ उडान कस्तो होला! यही विषयमा गफ गर्दै थियौं, प्याराग्लाइडिङ सुरू गर्ने कम्पनी बाबु एड्भेन्चरका सञ्चालक सानुबाबु सुनुवार टुप्लुक्क आइपुगे। चन्द्रागिरिमा प्याराग्लाइडिङ सञ्चालन गर्ने उनै हुन्। उनले प्याराग्लाइडिङमा आफ्नो अनुभव सुनाए। ६ वर्षको निरन्तर प्रयासबाट यसपालि प्याराग्लाइडिङ सुरू गरेका रहेछन्। निकै खुसी देखिन्थे।जल पर्यटनबाट सुरू भएको उनको व्यावसायिक यात्रा अहिले प्याराग्लाइडिङ उडानमा छ। उनको कम्पनीले प्याराग्लाइडिङ उडाउने तालिम पनि दिँदो रहेछ। तालिम स्कुल स्याङ्जामा रहेछ। हाल तालिममा नेपाली र विदेशी दुवै रहेछन्। साहसिक पर्यटनमा सानुबाबुको व्यावसायिक यात्रा लामै रहेछ। चिया पिउँदै गर्दा उनले आफ्ना केही अनुभव सुनाए।उनी त्यही दिन स्याङ्जा पुग्नु रहेछ। एउटा सामूहिक फोटो खिचायौं। प्याराग्लाइडिङमा रमाइलो गर्नुस् है भन्दै उनी त्यहीँबाट बिदा भए। आआफ्ना सवारीसाधन पार्किङमा छोडेर हामी चन्द्रागिरिबाट चित्लाङ जाने बाटोतिर अघि बढ्यौं। गाडीमा चालक सहित ६ जना थियौं। चन्द्रागिरिको भालेश्वर महादेव जाँदा केवलकारबाट त्यो बाटो देखेकी थिएँ, यात्रा गरेकी थिइनँ। बाटो कच्ची थियो। खाल्डाखुल्डीमा हल्लिँदै, हाँस्दै र हसाउँदै अघि बढ्यौं।करिब एक घन्टामा देउराली भन्ज्याङको उडान क्षेत्र पुग्यं जंगली डाँडामा रूख काटेर उडान सुरू गर्ने ठाउँ बनाइएको रहेछ, चारैतिर हरियाली, जंगलमुनि चित्लाङ गाउँ। दुई हजार तीन सय मिटर उचाइबाट प्याराग्लाइडिङ सुरू हुने रहेछ। टेकअफ (प्रस्थान) स्टेसनमा त्रिपाल बिछ्याइएको थियो। त्यहीँ एकछिन बसेर थकान मेटायौं। केही फोटो खिच्यौं, खिचायौं। प्याराग्लाइड गराउन तीन जना पाइलट तयार थिए। पहिला को उड्ने त!पहिलो उडान हेरेर दोस्रो पटक उड्ने मेरो सोच थियो तर तीनवटा उडान एकै पटक हुने भयो। म पाइलट कृष्णबहादुर सुनुवारको उडानमा परेँ। उडानपूर्व पाइलट नवीन गुरूङले उडान अवधिमा ध्यान दिनुपर्ने पक्षबारे जानकारी गराए। हामी ध्यानमग्न भयौं। सँगै उड्न तयार तीन वटा ग्लाइडमध्ये पाइलट कृष्णबहादुरले हाम्रो उडान पहिलो बनाइदिए। मेरा लागि एड्भेन्चर धेरै नयाँ पनि थिएन। यसअघि हट एयर बलुनमा उडेकी थिएँ। बन्जी जम्प गरेकी थिएँ। स्काइ साइक्लिङ र जिपलाइनको मजा पनि लिएकी थिएँ।हरेक खेलका आफ्नै नियम र विशेषता हुने नै भए। पाइलटले हेलमेट र प्यासेन्जर हार्नेस लगाइदिए। केही फोटो खिचे। जंगलको डाँडाबाट उडानका लागि तयार भएपछि भने मन केही चिसो भयो, कताकता डर लागेजस्तो। पाइला रोकिन्छन् कि जस्तो भयो। जति नै आँट गरे पनि शरीरले भुँइ छोड्ने भनेपछि मनमा कताकता डर भइहाल्ने रहेछ। पाइलटले सोधे– उडानका लागि तयार हुनुहुन्छ? तयार रहेको भन्ने जवाफ पाएपछि दुईचार पाइला अघि बढाउन भने। पाइलटले प्याराग्लाइड टेकअफ गरे। अनि सुरू भयो आकाशको यात्रा। केही सेकेन्डमै हामी हावासँगै उड्न थाल्यौं।बाल्यकालमा लिंगे पिङ खेलेकी थिएँ। प्याराग्लाइडबाट भुँइ छोड्दा ठ्याक्कै लिंगे पिङकै जस्तो अनुभव भयो। हामी हावाको बेगसँगै पर, झन् पर पुग्यौं, निकै माथि पुग्यौं। हावाको वेग र उड्ने दिशाको तालमेल मिलेपछि उडान रोमाञ्चक बन्दै गयो।मनको डर एकै छिनमा हरायो। पाइलटले दुबै हात फिजाएर आनन्द लिनुस् भने। हार्नेसमा समाएका दुबै हात छोडिदिएँ। आकाशमा स्वतन्त्र उडेको महसुस भयो। मानौं, चरो जसरी नै उड्दै छु।ओहो! कति रमाइलो! चारैतिर पो देखिन्छ त! बादलभित्र र बाहिर लुकामारी भयो। हिमालको दृश्य आँखैअगाडि छर्लंग भयो।मैले सोधेँ– यी हिमालहरू कुनकुन हुन्? पाइलटले इशारा गर्दै नाम भने– गणेश, मनास्लु, माछापुच्छ्रे, अन्नपूर्ण...। बिहानको समय थियो, आकाशमा बादल र तुवाँलो थिएन। खुलेको आकाशबाट देखिएको हिमशृंखलाले मन लोभ्यायो, हर्ष भरियो। हावाको वेग दक्षिणबाट उत्तरतर्फ थियो। आकाशबाट काठमाडौं उपत्यकासँगै मकवानपुरका विभिन्न ठाउँ देखिए। पाइलटले ठाउँहरू चिनाए। यात्राको रमाइलो सुनाए। प्याराग्लाइडिङ उडानको अर्को आनन्द पनि रहेछ। निश्चित उचाइमा पुगेपछि पाइलटले ग्लाइड उल्टोसुल्टो घुमाउने रहेछन्। यसो गर्दा असीम आनन्द हुँदो रहेछ। उड्दै गर्दा मलाई र्‍याफटिङको आनन्द स्मरण भयो। पाइलटले पहिलोपटक ग्लाइड उल्टोसुल्टो घुमाउँदा केही पनि भनेका थिएनन्। अचानक पाराग्लाइड उल्टिँदा म डराएँ, अलिकति चिच्याएँ। एड्भेन्चरको मज्जा नै यही हो भन्दै पाइलट मुसुक्क हाँसे। यही आनन्दको क्षण क्यामरामा खिच्न मन लाग्यो। उनले प्याराग्लाइड फेरि उल्टोसुल्टो घुमाए। गो-प्रो तेर्स्याएर बोल्दै फोटो र भिडिओ खिचेँ। प्याराग्लाइड उल्टिँदा सुरूमा हल्का झसंग भयो। सुल्टो हुनासाथ अनौठो आनन्द! चित्लाङको आकाशमा पाइलटले प्याराग्लाइड सात पटक उल्टोसुल्टो घुमाए।पाइलटले सोधे– अझै हान्ने? अर्थात् अझै उल्टोसुल्टो घुम्ने?मलाई हलुका रिंगटा लागेजस्तो भयो। अब पर्दैन भन्ने इशारा गरेँ। उडानका क्रममा धेरै फोटा खिच्यौं।सँगै उडेका साथीहरू आकाशमै भेटिए। तीन वटा प्याराग्लाइड एकै पटक आकाशमा उड्दै थिए।मैले पोखराको सराङकोटबाट उडेका प्याराग्लाइड पहिलोपटक देख्दाको क्षण सम्झेँ। धेरैले प्याराग्लाइडिङ भन्नसाथ सम्झिने पनि पोखरा नै हो। अब काठमाडौंकै नजिकको चन्द्रागिरि डाँडो केबलकारसँगै प्याराग्लाइडिङका लागि पनि प्रसिद्ध हुने देखिएको छ।भरपुर रमाइलोसँगै मैले प्याराग्लाइडिङमा हुने घटना–दुर्घटनाका बारे आकाशमै पाइलटलाई सोधेँ।उनका अनुसार दुर्घटनाको बढी सम्भावना सोलो (एकल) उडानमा बढी हुँदो रहेछ। उनले पाइलट र यात्रु दुबैले उडान मापदण्डअनुसार उडान गरेमा सुरक्षित हुन्छ भन्ने विश्वास दिलाए। यस्तै गफ गर्दै हामी चित्लाङको जमिनतर्फ नजिकिँदै गयौं र उडेको ३५ मिनेटमा चित्लाङ रिसोर्टअगाडि अवतरण गर्‍यौं। प्याराग्लाइडिङको यो उडानमा यसअघिका अन्य एड्भेन्चरभन्दा भिन्नै अनुभव भयो। हाम्रो उडान पहिलो भएकाले अवतरण पनि पहिला नै भयो। अवतरणपछि केही स्थानीयवासीसँग कुरा गर्ने अवसर मिल्यो। उनीहरू प्याराग्लाइडिङ अवतरण गर्ने क्षेत्रमै भेटिएका थिए। खासमा उनीहरू हेर्न आएका रहेछन्।चन्द्रागिरिबाट उडेर चित्लाङ अवतरण हुने प्याराग्लाइडिङ सुरू भएपछि स्थानीयहरू उत्साहित भएका रहेछन्। चित्लाङमा नयाँ होटल र लजहरू खुल्न थालेका रहेछन्। काठमाडौं–चित्लाङ सडक पक्की बन्ला कि भन्ने आशा स्थानीयको रहेछ। उनीहरूले कच्ची बाटोको सास्तीको बयान गरे। बाटो पक्की भएपछि चित्लाङ निकै राम्रो पर्यटकीय स्थल बन्ने उनीहरूको विश्वास रहेछ।", "images": ["https://img.setoparty.com/uploads/posts/sabina-paragliding-4-1699963425.jpg"]},
{"link": "https://www.setopati.com/ghumphir/ghumphir-experience/316603", "title": "मिसन सगरमाथा बेस क्याम्प अन्तिम भाग: काट्न नपाइने तर मासु खान पाउने!", "author": " मनोजकुमार कँडेल ", "published_date": "प्रकाशित मिति: शनिबार, मंसिर ९, २०८० ", "detail": "सान्साको कफीपछि हामी नाम्चेतिर अगाडि बढ्यौं। सान्सामा तीन वटा बाटो जोडिएको छ। फोर्सेको रूट र गोक्यो लेक जाने बाटो, नाम्चे निस्कन खुम्जुङ हुँदै जाने बाटो पनि यहीँबाट छुटिन्छ। हामी भने इबिसी मार्गलाई समाती नाम्चेतिर अगाडि बढ्यौं।तीन बाटोको संगम त्रिवेणी यो बजार ५/६ वटा घर, लज सहितको सुविधा सहितको राम्रो सानो बजार हो। सान्साबाट नाम्चे ५ किलोमिटर जति छ। अबको नाम्चे सम्मको बाटो भने तेर्सो भएको हुँदा हामीलाई हिँड्न सहज भयो। हामी सहजै ६ बजे नै नाम्चेको शिरमा पाइला टेक्न पुग्यौं। हाम्रो आजको बास नमस्ते लजमा नै थियो। हामी पक्कै थाकेका थियौं। जाँदाको ३ दिनको यात्रा १ दिनमा पूरा गरेका थियौं। चियाका लागि साहुनीलाई अनुरोध गर्‍यौं। हामीलाई छुट्याएको कोठामा झोला थन्काएर डाइनिङमा बसेर चिया पिउँदै थियौं। लजको मालिक आउनु भयो।'ल भाइहरू त छिटै पो फर्कनु भएछ। बेस क्याम्प त पुगियो नि?''नपुगी त कहाँ फर्कने र साहुजी।''ल बधाई छ। आज के खानु हुन्छ त तपाईंहरू?' 'तातो तातो तुङ्मा' मातृकाजीको रोजाइ रह्यो।चिसो नाम्चे, बाहिर पानी पर्न थालिसकेको थियो। मेरो मनको कुरा पनि त्यही थियो। साहुजीले एक थर्मस तातो पानी र दुई वटा तुङ्मा अगाडि राखिदिनु भयो। बफ सुकुटी पनि मातृकाजीले अर्डर गर्नुभयो।साहुजीसँग मीठा कुराकानी भयो। उनी इन्जिनियर रहेछन्। नाम्चेमा तार नदेखिएको बारेमा कुरा चल्यो। उनी यूएनडिपीमा काम गर्दा ३५ वर्ष अगाडि उनले नै तार बिनाको नाम्चेको प्रस्ताव गरेका रहेछन्। उनको संघर्षको कथा हामीले रोचकतापूर्वक सुन्यौं। उनले कुरा गर्दा उनमा गौरव महसुस भएको प्रष्ट देखिन्थ्यो।'यति वर्षदेखि ताररहित सहर बनाउन सकिने उदाहरण हुँदाहुँदै पनि किन हामीले देशका अन्य कुनै सहरले सुरू नगरेका होलान्?' मैले लामो प्रश्न उभ्याइदिएँ।'गैरजिम्मेवार छन् हाम्रा प्रशासकहरू सर।''मैले त बुझिनँ नि दाजु के भन्न खोज्नु भएको?''देशप्रतिको माया हाम्रो देशका राष्ट्र सेवकहरूको छैन नि दाजु।' उनको यो कुराले म अवाक भएँ। यी शब्दहरू मलाई अति नै गहिरो लाग्यो।'रत्तिभरी माया नै छैन होला र?'उनले ठाडै अस्वीकार गर्दै भने- 'रत्तिभर छैन सर।'यी कुराहरूले मलाई अलि भावुक बनायो। मेरो मानसपटलमा रहेका केही सरकारी कर्मचारीहरू जो सहसचिवदेखि सचिवसम्म बनेर मन्त्रालय हाँकेकाहरूको अनुहार झल्झल्ती आयो।म आफू महिला मन्त्रालयमा बालबालिकाको क्षेत्रमा काम गरिरहँदाको ती दिनका, ती बढे कर्मचारीहरूले गर्ने हरेक निर्णयहरू गैरसरकारी संस्थाको स्वार्थसँग मिल्ने हुने। पहिला दातृ निकाय भनिनेको कार्यालयमा निर्णय हुन्थ्यो अनि मन्त्रालयमा।नयाँ कर्मचारीहरू सरूवा हुनेबित्तिकै उनीहरूलाई अध्ययन भ्रमणको नाममा निमन्त्रणा, डलरमा भत्ता, अझ यहाँ सम्मकी डिस्कोदेखि सबैको व्यवस्थासहित विदेश भ्रमण। अनि तिनले सुरू गर्थे उनका निर्णयहरू लागु गर्न। अन्तमा ती मन्त्रालयका सहसचिवहरू आइएनजिओहरूको कन्सल्टेन्टमा रिटार्य भएको एक हप्ता नपुग्दै नियुक्त हुने।अहिले ती अनुहार सम्झँदा देशको सूचना बाहिर ल्याउनको लागि त कन्सल्टेन्ट नियुक्त भएका हुन कि जस्तो लाग्यो।'तपाईंलाई किन त्यस्तो लाग्छ दाजु?''उनीहरू कामप्रति सिरियस नै नहुने। जागिरे मानसिकता। जागिर खानुछ। ध्यान भने केही कतै थप पैसा पाउँछ कि भन्नेतिर मात्र। एक राष्ट्र सेवक भएर राष्ट्रको लागि दिगो हुने व्यवस्थित काम गर्ने भन्ने त मुड नै नहुने। अति गैरजिम्मेवार।'उनले किन हो धेरै तितो पोख्दै थिए। उनले पटकपटक धेरै नेता, कर्मचारीहरूलाई यस बारेमा कुरा गरेका रहेछन्। तर 'आहा राम्रा कुरा भन्यो बास। अनि मन मस्तिष्क भने रक्सी सुकुटीतिर।''जिम्मेवार राष्ट्रसेवक नहुँदासम्म देशले काँचुली फेर्न सक्दैन दाजु। बोल्यो भने नेगेटिभ कुरा गर्ने भनेर उल्टै आरोप लगाउँछन्।''आज यही रक्सी र तुङ्मा मात्र कि खाना पनि खाने सरहरू?''खाने नि खसीको मासुसँग दालभात खान पाइन्छ?' 'खसीको मासु त छैन होला भाइ। हामीसँग त बफ र चिकेन मात्र होला।''खसीको बजार छैन कि कसो हो साहुजी?''तपाईंहरूलाई थाहा छ कि छैन खुम्बु क्षेत्र त पशुबध निषेध क्षेत्र हो नि।''बध नै नगरी कसरी यो सुकुटीहरू बने त साहुजी? मासु त जहाँ पनि भेटियो फेरि।'साहुजीले सटासट स्पष्टीकरण दिए 'यो क्षेत्रमा काट्न भने पाइँदैन। मरेको मासु खान पाइन्छ अनि काटेर ल्याएको मासु पनि बेच्न पाउँछ।'लुक्लाबाट पहिलो दिनको यात्रामा राँगाको मासु डोकामा बोकेर हिँडेको देखेको थिएँ। यसरी बोकेर हिँडेको मासु रेष्ट्ररेन्ट चलाउने अनि बटुवाहरूले एक दुइ किलो किनेको देखेको थिएँ।मलाई उत्सुकता भएको थियो यसरी डोकामा बोकेर मासु बेचेको कुराले। मातृकाजी र मैले कुरा समेत गरेका थियौं।खुम्बु बाहिर काटमार गरेर ल्याएको मासुहरू यो क्षेत्रमा बेचबिखन हुने रहेछ। यसकारण पनि यो यात्रामा भेज नै बढी मानिसहरूले खाएको देखियो। गुरू रिङपोछेले शान्तिको लागि बौद्ध धर्म प्रसार गरेको यो ट्रेलमा पशुबध निषेध भएको सुन्दा हामीलाई खुसी लाग्यो।अन्तमा हामीले मासु बिनाको दालभात नाम्चेबजारमा ७ दिन पछि मज्जाले खायौं। तुङ्माको झुम्याइसँगै सायद हामीले यो यात्राको क्रममा आज नै धेरै दालभात खाएका थियौं। उचाइले गर्दा खाना नरूच्ने हुँदा दालभातको आज भिन्दै आनन्द आएको थियो।हामी आज भने छिट्टै सुत्ने तर्खरमा थियौं। आजको यात्रा हाम्रो लामो नै थियो। हामी सकेसम्म भोलिपल्ट नै काडमाडौं उतर्ने प्रयासमा थियौं। भोलिको ब्रेकफास्ट हामी टोकटोकमा 'माया बसेको दिदी' कहाँ नै खाने योजना बनाएका थियौं।'ब्रेकफास्ट त नसकिएला पक्कै हामी त्यही दिदीकोमा नै खाना खानुपर्छ।' मातृकाजीलाई भेट्न हतार नै भएको थियो। यस्तै गन्थनकै बीच हामी दस बजे नै निदाइसकेका थियौं।थाकेका थियौं र होला हामी सात बजेभन्दा अगाडि व्युझन सकेनौं। बिहानको नित्यकर्मपछि हामी आठ बजेमात्र तयारी हुन सक्यौं। अलि ढिला भइसकेको थियो। केही खाएर मात्र हिँड्ने भयौं। हाम्रो बिहानको खाजा नाम्चेमा र दिउँसोको खाना टोकटोकमा हुने निश्चित भयो।हामी झण्डै नौ बजे टोकटोकतिर ओरालो भर्‍यौं। बाटो ओरालो त्यसमा पनि हामीमा पहिलाभन्दा जोस थियो।बाटोमा मातृकाजीले टोकटोकमा खानको लागि पहिल्यै अर्डर गर्ने कासिस गर्दै हुनुहुन्थ्यो। उहाँले पटकपटक फोन सम्पर्क गरी रहनुभएको थियो अन्तत उहाँले खानाको अर्डर गर्न सफल भएको मलाई सुनाउँदै हुनुहुन्थ्यो। उहाँमा त्यो दिदीले पकाएको खानको स्वाद अझै ताजा थियो।'हामी टोकटोक १ घन्टामै पुग्छौं मितज्यू।' मातृकामा झन बढी जोस थियो। मातृकाजीले भने जस्तै हामी एक घन्टामै टोकटोक पुग्न सफल भयौं।'ल भाइहरू त फर्कनु भएछ।' मगर्नी दिदीको मुस्कान सहितको आवाजले मातृकाजी मक्ख हुनुहुन्थ्यो। भित्र छिर्नु भयो। तातो पानी अनि अस्ति पिएको लोकल र साधेको सुकुटी अर्डर गर्नु भयो। 'भाइहरू खाना पनि तयार छ है।''भोक त लागेको छैन। तर दिदीको हातको स्वाद चाखेर जाने हो।' मातृकाजी गफिँदै हुनुहुन्थ्यो।'हात त म दिँदैन है भाइ, खाना भने मजाले चाखेर जानु होला।' हाँस्दै जिस्काउन थालिन् दिदीले पनि।'हात त भिनाजूले चाट्ने होला नि दिदी।' मातृकाजीको पनि के कम जवाफ फर्काइ हाल्नुभयो। खित्का छोडर दिदी हाँस्न थालिन्। साथमा रहेकी बहिनीले पनि मुख छोपिन्। मातृका घुड्डी लगाउँदै मुस्कुराउँदै थिए।'दिदी खाना पस्कनु। हामी सके आजै पुग्ने योजना छ काठमाडौं। बस्न त मन थियो एक दुई दिन।''तपाईं काठमाडौं आउँदा भने पक्कै हामीलाई कल गर्नु होला है' हामीले फोन साटासाट गर्‍यौं।उहाँ खान पस्कुन थाल्नुभयो। देख्दै खाना स्वादिलो थियो। हुन पनि खाना पहिला आँखाले खान्छ रे जिब्रोले त अन्तिममा भन्छन्।त्यसैले महँगा होटलहरूमा खानाहरू अति नै सजाएर पस्केका हुन्छन्। आँखा रमाएको खाना स्वादमा नराम्रो नै भए पनि जिब्रोले आनन्द दिन्छ। हामी झण्डै एक घन्टाको यो बसाइ पछि लुक्लातिर उकालो लाग्यौं। झण्डै एक घन्टा आधामा लुक्ला पुग्न सफल भयौं। अब हाम्रो पूरा ध्यान हवाईजहाजतिर थियो।होटलमा पुग्यौं। टासीले चिनेको होटल साहु। पक्कै हामीलाई राम्रो व्यवहार गर्न थाले। पानी पर्ला जस्तो थियो। हामीले कोठामा झोला थन्काउनु अघि तातोतातो चिया खायौं।आधा घन्टाको आराम अनि तातो चियापछि कोठातिर लाग्यौं। पानी पर्न सुरू भयो। लुक्ला त्यतिकै जाडो त्यसमा पनि पानीले च्यालेन्ज गरेपछि हामीले रम र हनीले मौसमलाई धक्का दिने सुर गर्‍यौं।बेलुकालाई ढिडोको अर्डर  गर्‍यौं। हुन त अहिले जम्मा जम्मी २ मात्र बजेको थियो। हामीले पटक पटक टासीजीसँग र काठमडौंबाट हामीलाई सहयोग गरिरहनु भएको तुलजीसँग सम्पर्क भइरहेको थियो।प्राय १ बजेपछि हावा चल्न थाल्ने, मौसम बिग्रने र पानी पनि पर्ने हुँदा उडान बन्द हुने रहेछ। तर पनि हवाई जहाज र यात्रीहरू भने दिनको ४ बजेसम्म तयारी अवस्थामा रहिरहनु पर्ने। मौसम खुल्नासाथ उडिहाल्नु पर्ने।आज हाम्रो उडान नहुने पक्का भएको जानकारी आयो। तुलजीले भोलिको पहिलो उडानमा हाम्रो नाम रहेको जानकारी दिनुभयो। हाम्रो टिकट भने बनिसकेको थियो। यहाँ टिकटभन्दा पनि सिट महत्वपूर्ण रहेछ।बसपार्कमा बसभन्दा पनि डरलाग्दो। बसको त सिट तोकिएको टिकट हुने। यहाँ त टिकट छ। न त प्लेनको नं न सिटको नं। मिति र एयरलाइन्सको नाम छ। मौसमको कारणले उडान धेरै हुन सकेन तपाईंको पालो आएन। अर्को दिनलाई भने पछि कस्ले बोल्ने?पक्कै पनि हाम्रो प्याक भने बढ्ने भयो। केही प्याकपछि फापरको ढिडो र कुखुराको झोलले तातिएर झण्डै ८ बजे नै सुत्ने तयारी गर्‍यौं। भोलि हामी ५ बजेबाट स्ट्यान्डबाई हुनुपर्ने थियो काठमाडौंतिर उड्नको लागि।यो १० दिनको लामो पदयात्रालाई रिवाइन्ड गर्दै हेर्दै थियौं। हामी दुई मितको यो यात्रा जुराई दिने रोटरी र त्यसको लागि सहजकर्ता पूर्वअध्यक्ष तुलजी पनि हाम्रो यो सम्झाइको मानसपटलमा घुम्दै हुनुहुन्थ्यो। हामीले निदाएको पत्तो पाएनौं।भोलिपल्ट ४ बजे नजिकै पालिराखेको चर्को भालेको डाकोले उठायो। मेरो त्यो रात एक कोल्टेमै बितेछ। हामी अल्छि गरीगरी पाँच बजे तयार थियौं काठमाडौं उड्नको लागि। होटलको साहुले जिम्मा लिनु भएको थियो काडमाडौं उडाउने। उनको निर्देशनमा हामी ब्रेकफास्ट लिएर तयारी रह्यौं।७ बजेतिर पहिलो प्लाइट आयो। हाम्रो उडान भने यती एयरमा थियो त्यो पनि पहिलो फ्लाइटमै तर प्लेन आयो गयो हामी हेरेको हेर्यै भयौं। हामीलाई सान्त्वना आयो 'अर्को फ्लाइटमा हुन्छ है सर।'एक घन्टापछि हामी तारा एयरमा उड्ने भयौं। तारा एयर पनि यति एयरकै हो रे। फेरि पनि तारा एयर आयो, उड्यो। हामी हेरी रह्यौं। विस्तारै मौसम रून थाल्यो। बादलहरू छटपट्टिँदै कुदै थियो लाग्थ्यो त्यो हवाई जहाज नजिक आएर पानी खसाल्न मौका हेरिरहेकोछ। 'मातृका जी मौसमले च्यालेन्ज गर्लाजास्तो हो। भगवानसँग प्रार्थना गर्नु है।' उहाँ मुसुमुसु हाँस्दै हुनुहुन्थ्यो।हावा यस्तरी चल्न थाल्यो कि हावाको झोंकाले अटेर गरी गुटमुटिएर बसेको बादललाई जबरदस्त हलचल गरायो। हावाको झोंकासँगै लटपटिएर बादलहरू कता पुगे कुनि मौसम घमाइलो भयो। विस्तारै सूर्य आफ्नो किरण फिजाउनतिर लागे।'मनोज जी मौसम त खुल्यो। खै हाम्रो पालो पो आउने हो कि होइन है?' उनमा अलिकति निराशा देखियो।'भाइ ल ल छिटो आउनुहोस्। काडमाडौंबाट प्लेन उड्यो रे। यो फ्लाइटमा जसरी नि उडाउने हो तपाईंहरूलाई।' हतारमा हामीलाई कुदाउनु भयो होटलको साहुले।हामी पनि उनीसँगै कुद्यौं। उनले नै हामीलाई डोराएर लानुभयो उनको टिकट नभए पनि भित्र छिर्न पाउने 'शक्तिशाली' थिए उनी। हाम्रो झोलाहरूको सबै तौल गराउनु भयो र हातमा बोर्डिङ पास थमाउनु भयो।'अब आउने तारा एयरमा तपाईंहरूको पालो। वाई वाई है त।' यति भनेर उनी आफ्नो कामतिर लागे। हामी फ्लाइटको प्रतीक्षामा रह्यौं।खुम्बु उपत्यका क्षेत्रफलको हिसाबले नेपालकै ठूलो उपत्यकाभित्र पर्दछ। यस उपत्यकाको मुख्य गाउँहरू डिङ्बोचे, कुण्डे, खुम्जुङ, लोबुचे, लुक्ला, नाम्चे बजार, तेङ्गबोचे, फोर्टसे, थामे, थामो, पाङ्बोचे, फाकदिङ, मोन्जो ,ढुङ्गडे, नाङ्बुग, चुमाओ आदि हुन्।मुख्य तालहरूमा कोन्दे ताल जुन ४९५० मिटरमा अवस्थित छ। त्यस्तै अर्को ताल नोजुम्पात्से हो जुन ४९९० मिटरमा अवस्थित छ। अन्य तालहरूमा गोक्यो (४७९० मि), चोलेत्से ४५९० मिटर, ईम्जात्से ४७७२ मिटर, डोनाङ्त्से ४८७९ मिटर, डुओत्से ४७५२ मिटर, नोक्योत्से ४९५० मिटर छन्। मुख्य हिमालहरू सगरमाथा ९८८४९ मिर२९,०३२ फीट०, ल्होत्से ८५१६, मकालु ८४८५, चो ओयु ८१८८, ग्याचुङ काङ ७९५२, नगोजुम्बा काङ ७९१६, नप्तसे ७८६४, चोमो लोन्जो ७७९०, न्गोजुम्बा काङ क्ष्क्ष् ७७४३, न्गोजुम्बा काङ क्ष्क्ष्क्ष् ७६८१ आदि पर्दछन । सानासाना पिकहरु यस क्षेत्रमा धेरै रहेका छन्। सबभन्दा प्रख्यात खुम्बु भ्यालीको ट्रे्किङ रूट तथा हाइकिङहरूमा सगरमाथा आधार शिविरमा प्रख्यात, लामो र गाह्रो मार्ग हो। अन्य मार्गहरूमा  गोक्यो ताल चोलापास, आइसल्याण्ड पिक ट्रेक, लुबुचे इस्ट, फरचामो ट्रेक, पोकल्डे, जस्ता पर्दछ।यस क्षेत्रमा धेरै प्रजातिका रंगीविरङ्गी गुराँसहरूले मनमोहक बनाएको हुन्छ। मुख्यत निम्न प्रजातिका गुराँसहरू प्रख्यात छन्। ठूला चम्किलो गाढा रातो धेरै अग्ला रूखहरूमा फुल्ने गुराँस जसलाई औषधिको रूपमा पनि पूजा गर्दछन्। यो नै लालीगुराँस हुनुपर्ने हो। अर्को जाति ३००० मिटरमाथि मात्र फुल्छ तर रातो कम भएको जसबाट भने मह समेत निकालिन्छ यसबाट निकालिएको मह रक्सीभन्दा कडा लाग्ने हुन्छन्।त्यस्तै अर्को प्रजातिको गुराँसको फूलहरू सुरूमा गाढा बैजनीबाट फुल्न सुरू हुँदै विस्तार सेतो हुँदै जाने। प्रत्येक दिन रूप परिवर्तित हुने हुँदा प्रत्येक दिन नयाँजस्तो महसुस हुने यो गुराँस रंङ्गीन देखिन्छ।जस्तो सुकै चट्टान, ग्लेसियरहरू र मोरेनहरूमा पनि उम्रने फुल्ने अर्को गुराँस पनि यहाँ पाइन्छ। यसका फूलहरू गुलाबीदेखि हल्का बैजनी रङ्गका हुन्छन् र जुलाईमा फूल्छन्।यहाँ अर्को घुमाउरो चम्किलो पहेंलो गुराँस पनि देख्न सक्नु हुनेछ। यो जातिको गुराँस भने पूरै पहेंलो हुन्छ। अर्कोथरी गुराँस रातो नभएर पूर्णत सेतो वाला पनि पाइन्छ। त्यस्तै अर्को गुराँसभन्दा फरक रूपमा देखिने अर्को गुरास सेतो र बैजनी मिक्स हुन्छ।गुराँस तथा अन्य भुइँमा फुल्ने फूलहरू यो क्षेत्रमा मनग्य भेटिन्छ जसले पदयात्रामा झन् रोमान्चता थपेको हुन्छ। फूल प्रेमीहरू यो पदयात्रामा रमाउँछन्।एयरपोर्टभरी राखिएको यस क्षेत्रको विवरणहरू पढ्दै म नोट गर्दै बसेँ। मातृका भने मौसम बुझ्दै बस्नु हुन्थ्यो। कतै आज पनि यही बस्नु नपरोस्। मैले केही एयरपोर्टको पर्खाइमा यस क्षेत्रमा पाइने गुराँसहरूको फोटोहरू पनि भित्ताहरूबाट खिचेँ।न भन्दै हामीलाई बोलावट आयो। बोर्डिङ भयो। विस्तारै लुक्ला हवाई जहाजको कुदाइ र आवाजसँगै खुम्बुलाई बिदा गर्‍यौं। जति हामी लुक्लामा हेलिप्याडबाट झर्दा खुसी थियौं त्यति नै हवाई जहाजबाट फर्कंदा भएका थियौं।दुबैले यस अविस्मरणीय यात्रामा साथ दिने मित्रहरू, भेटिएका नयाँ भित्रहरू सबैको स्मरण गर्दै सगरमाथा बेस क्याम्पको यात्रा सफल भएकोमा भगवानलाई समेत धन्यवाद दियौं।हाम्रो १० दिनको यात्राको स्मरणले होला यो फ्लाइट सुरूमा बाहेक सहजताका साथ काठमाडौं अवतरण गर्‍यौं।जीवनमा एकपटक सबै नेपालीहरूले हिँड्नु नै पर्ने यो पदयात्रा पूरा गरेकोमा आफूलाई समेत धन्यवाद दिएँ। सबैलाई एकपटक यो पदयात्राको रोमाञ्चकता लिन हार्दिक अनुरोध गर्दछु।समाप्त! ", "images": ["https://img.setoparty.com/uploads/posts/A6311DD3-E08A-43E3-9045-9CA98685B202_1_105_c-1700890876.jpeg", "https://img.setoparty.com/uploads/posts/DD208F0C-CA31-4EDF-A56F-B0DE7D526FCD_1_105_c-1700891037.jpeg?timestamp=1700891040068", "https://img.setoparty.com/uploads/posts/DCBDA13F-50B0-4DF8-B1C1-FBD2768B8C64_1_105_c-1700891037.jpeg?timestamp=1700891040068", "https://img.setoparty.com/uploads/posts/C893CD81-0674-4037-A8A9-E4CCB80A0067_1_105_c-1700891037.jpeg?timestamp=1700891040068", "https://img.setoparty.com/uploads/posts/4F41FCF3-57DC-4A69-83AD-33F955C033EA_1_105_c-1700891035.jpeg?timestamp=1700891040068", "https://img.setoparty.com/uploads/posts/ADFB4BE4-2DF9-4B94-87CF-65D7A034361A_1_105_c-1700891036.jpeg?timestamp=1700891040068", "https://img.setoparty.com/uploads/posts/824211B2-1677-4095-A3F8-40272E20B06B_1_105_c-1700891036.jpeg?timestamp=1700891040068", "https://img.setoparty.com/uploads/posts/C9EE042C-6CAD-4258-B421-DCDD7573D110_1_105_c-1700891037.jpeg?timestamp=1700891040068", "https://img.setoparty.com/uploads/posts/4ABC3C0D-0E50-4C0C-B791-BD5FD6ABB7BC_1_105_c-1700891035.jpeg?timestamp=1700891040068"]},
{"link": "https://www.setopati.com/ghumphir/ghumphir-experience/316737", "title": "मर्दी ट्रेकमा देखिएको त्यो दृश्य!", "author": "अच्युत अर्याल", "published_date": "प्रकाशित मिति: शनिबार, मंसिर १६, २०८० ", "detail": "मानिस आफैंमा प्रकृतिको सन्तान भएता पनि ऊ प्रकृतिबाट विमुख भएर बाँच्दछ। प्रकृतिसँग एकाकार हुन र प्रकृतिको काखमा लुटुपुटु गर्न केहीले मात्र समय निकाल्छन्। यही कुरालाई मध्यनजर गर्दै केही साथीसँग सल्लाह गरी मर्दी हिमाल ट्रेक गर्ने योजना बनायौं।भाइटीकाको दिन थियो, टीका लगाएर योजना अनुरूप पाँच जनाको टोलीले मर्दी ट्रेकका लागि निस्कियौं।साँझ ६ बजे काठमाडौंको नयाँ बसपार्कबाट बाग्लुङ जाने रात्रीबस चढ्यौं। पोखराबाट २८ किलोमिटरमा रहेको काँडे भन्ने ठाउँमा बसले भोलिपल्ट एकाबिहानै  झारिदियो। अनि त्यहीँबाट सुरू भयो हाम्रो ट्रेक।काँडेको एक होटलमा चिया पिएर ६ बजेतिर अस्ट्रेलियन क्याम्पतर्फ उकालो लाग्यौं। करिब डेढ घन्टा उकालो हिँड्दा पूर्वतर्फ सुनौलो सूर्योदय देखियो। सूर्यका किरणहरू परेसँगै सुन्दर हिमालका छटाहरू देखिन थालिसकेका थिए। करिब साढे सात बजेतिर हाम्रो टोली २१५० मिटरको उचाइमा रहेको अस्ट्रेलियन क्याम्प पुग्यो। यो सुन्दर बस्तीबाट माछापुच्छ्रे हिमाल एकदमै सुन्दर देखिएको थियो। हामीले यहाँ ब्रेकफास्ट गर्दै हिमाली दृश्य अवलोकन गर्यौं। नीलो आकाशमा सेता हिमालहरू मुस्कुराउँदै थिए। हाम्रो टोली गीत गाउँदै र मीठा-मीठा गफ गर्दै हिँड्थ्यो। साथीहरू कहिले हाँस्थे त कहिले यत्तिकै ठूला आवाजमा चिच्याउँथे। सबैले बेलाबेलामा माथिबाट फर्कंदै गरेको पर्यटकसँग समय र बाटोको अवस्थाबारे बुझ्ने गर्दथे।करिब डेढ घन्टापछि देउराली पुग्यौं। त्यहाँ एकैछिन विश्राम गरेर जंगलको बाटो लाग्यौं। उक्त दिन सकेसम्म ३  हजार मिटरको उचाइमास्थित लो क्याम्प पुग्ने हाम्रो लक्ष्य थियो। देउरालीबाट फरेस्ट क्याम्पतर्फ जाँदै गर्दा बाटोमा छोटो बाटो भनेर लेखिएको बाटो हिँड्दा साथीहरू झनै लामो र घुमाउरो बाटो हिँड्न पुगेछन्। करिब थप डेढ घन्टा ढुंगाले बनेको भर्‍याङ चढेपछि बतासे भन्ने स्थानमा रहेको होटलमा खाना खाने निर्णय गर्यौं। आधा घन्टाको अन्तरालम हाम्रै अगाडि तयार पारेको दाल, भात र आलु मिसाइएको सागको तरकारीसँग भात मज्जाले खायौं। हामीले मज्जाले खाना अत्यन्तै स्वादिष्ट मानी खाएको देखेर साउनीले 'अर्को कुकरमा थप भात पकाऊँ?' भनेर समेत सोध्नुभएको थियो। खाना खाएपछि २६०० मिटरमा रहेको फरेस्ट क्याम्पतर्फ लाग्यौं। तीन बजेतिर फरेस्ट क्याम्प पुग्यौं। त्यहाँबाट लो क्याम्प पुग्न थप साढे दुइ घन्टा लाग्ने हुँदा जाने कि नजाने दोधारमा पुग्यौं। अन्त्यमा लो क्याम्प भन्दा १ घन्टा तल पर्ने २७०० मिटरमा स्थित रेस्ट क्याम्पमा बास बस्ने निर्णय भयो। अनि रेस्ट क्याम्पका एक होटलका साहुसँग कुरा गरी कोठा बुक गर्यौं। साँझ परिसकेको हुँदा साथीहरू थाकेका थिए। करिब सवा ४ बजेतिर रेस्ट क्याम्प पुग्यौं। त्यहाँ जम्मा दुइटा होटल रहेछ। हातैले माछापुच्छ्रे छुन सकिन्छ जस्तो लाग्थ्यो। फ्रेस भएर तातो चियाको चुस्की लिँदै हामी हिमालको सुःखोनुभूति लिन थाल्यौं। अस्ताउँदै गरेको सूर्यले माछापुच्छ्रे पुरै गुलाबी रङमा परिणत हुँदै गरेको साक्षात्कार गर्ने सौभाग्य पायौं।  होटलको किचनअगाडि ठूलो डाइनिङ थियो। त्यहाँ नेपाली हिटर थियो जसले उक्त ठूलो कोठालाई न्यानो बनाएर राखेको थियो। होटल साहुले मादल दिएपछि हामीले महफिल जमायौं। बिस्तारै अन्य टोली पनि मिसिए। हिमालको काखमा एक अविस्मरणीय संगीतमय साँझ बितायौं। अर्को दिन बिहानै उठी खाना खाएर गन्तव्यतर्फ लाग्यौं। अघिल्लो दिनको थकाइ मरिसकेको थियो। प्राकृतिक छटाबीच गीत गाउँदै र गफिँदै हिँड्दा डेढ घन्टामै लो क्याम्प पुग्यौं। त्यहाँ गाउँपालिकाले प्रवेश शुल्क भनेर प्रति व्यक्ति सय रुपैयाँको टिकट तोकेको रहेछ। अर्को डेढ घन्टामा ३२१० मिटरको उचाइमा रहेको बादल डाँडा पुग्यौं। ठाउँ यति मनमोहक थियो कि ट्रेक गर्ने प्रत्येक पर्यटक त्यहाँ पुगेपछि केही क्षण टोलाउने रहेछन‍्। यहाँबाट माछापुच्छ्रेसहित मर्दी र अन्नपूर्ण साउथ एकै पटक देखिने रहेछ। हाम्रा साथीहरू हिमश्रृंखलाको दृश्यावलोकन गर्दै यहीँ रहेको होटलमा खाना खायौं। करिब डेढ घन्टा प्रकृतिसँग रमायौं। बादल डाँडाबाट उकालो लागेपछि लालीगुराँसको वन आयो। चैत वैशाखमा यहाँ रातो, सेतोलगायत अन्य रंगका लालीगुराँसका फूलैफूलले ढाकिने कुरा स्थानीय एक दिदीले बताउनुभयो। हाम्रो हिँडाइसँगै विस्तारै प्रकृतिको फरक बनावटहरू देखिन थाले। उचाइ बढेसँगै हरिया रूखहरू देखिन छाडे। सानासाना बुट्यानहरू देखिन थाले। छुट्टै प्राकृतिक सौन्दर्यता देखिँदै थियो। करिब अढाइ घन्टा उकालो हिँडेपछि हाइ क्याम्प पुग्यौं।हाइ क्याम्प यो रूटको सबैभन्दा अन्तिमको बास बस्न मिल्ने स्थान हो। यहाँबाट हिमालहरू अत्यन्तै नजिक देखिन्छन्। यस स्थानमा एक दर्जनजति मात्र होटल रहेछन्। तिहारपछि लगत्तैको समय भएकोले आज यहाँ ५ सय पर्यटक आउने कुरो होटल संचालकले बताए। २० जना क्षमता भएका प्रत्येक होटलले क्षमताभन्दा साढे दुई गुणा बढी पर्यटकलाई सेवा दिने कुरा चुनौतीपूर्ण रहेको उनीहरू बताउँदै थिए। तथापि सकेको व्यवस्थापन गर्दै थिए भने पर्यटकले पनि त्यहाँको अवस्था बुझेर सामान्य सुविधामै चित्त बुझाएका थिए। भोलिपल्ट हामी सबेरै साढे दुई बजे उठ्यौ‌ं। ब्याग होटलमै छोडेर मोबाइलको टर्च बाली उकालो लाग्यौं। अँध्यारोमा उकालो लागिरहेका दर्जनौं मोबाइलका लाइटले धेरै मानिसहरू हिँडिसकेको बताउँथ्यो। त्यहाँ पुगेका हरेक पैदलयात्रु ४२०० मिटर उचाइस्थित रहेको भ्यू-पोइन्टबाट हिमश्रृंखलाबीचबाट हुने सूर्योदयको सुखनुभूति लिन अँध्यारोमा लौरो टेकेर उकालो लाग्दै थिए।  चिसो सिरेटोबीच अँध्यारोमा लठ्ठी टेकी मोबाइलको उज्यालोको भरमा उकालो लाग्दा लेकका कारण केही बेरको हिँडाइमै थकान महसुस हुथ्यो। अगाडि-पछाडि हिँडिरहेका पैदलयात्रु पनि थकाइ मार्न थुचुक्क बस्थे।यस्तैमा हाम्रो समूहको एकजना साथीको दुवै खुट्टा दुख्न थाल्यो। उसको खुट्टा मालिस गरिदियौं‌। दुखाइ केही घटे पनि उसलाई ज्यादै गाह्रो भएको स्पष्ट देखिन्थ्यो। केही समय हिँडेपछि उसको दुखाइ थप बढेकोले बाटोमा टाँगिएका ध्वजा निकालेर सोही कपडाले उसको दुवै खुट्टामा बाँधिदियौं। उसलाई सहज भएपछि फेरि अगाडि बढ्यौं‌। सँगै हिँडेको एक साथी बिरामी भएपछि हामी बिस्तारै अगाडि बढ्यौं।थकाइ मार्दै अगाडि बढ्दै गरे पनि केही समयपछि उसलाई टाउको दुख्ने र वाकवाकी आउने समस्या सुरू भयो। उसलाई लेक लागेको भनेर सहजै अनुमान लगायौं‌। एक जना बहिनीले दुई पोटा लसुन दिनुभयो। लसुन खाएपछि केही असज त भयो तर उसलाई गाह्रो हुन भने छोडेको थिएन। केही अगाडि हिँडेपछि अवस्था झन् थप जटिल देखियो। त्यसैले उसलाई माथि नलैजाने र अर्का एक साथीलाई हामी नफर्कुन्जेल त्यहीँ राख्ने सल्लाह गर्यौं। तर साथीले बिस्तारै भए पनि जान्छु भनेपछि केही समय विश्राम गरेर उकालो लाग्यौं। हाइ क्याम्पबाट हिँडेको करिब साढे तीन घन्टामा भ्यु पोइन्ट पुग्यौं। बिस्तारै उज्यालो हुँदै थियो। पूर्वबाट बिस्तारै घाम उदाउँदै थियो। घाम परेसँगै हिमश्रृंखलाहरूको सुन्दरता विविध रंगमा अंकुरण हुँदै थिए।अहो! कस्तो अद्भूत, अनुपम दृश्य। यो त साक्षात स्वर्गै रहेछ। त्यहाँ पुगेका कतिपय पर्यटकको आँखामा खुसीको आँसु छचल्किएको देखिन्थ्यो। तीन दिनको हिँडाइबाट प्राप्त भएको यो सुखद पल हाम्रो मानसपटलमा जीवनभर नमेटिने सुन्दर सम्झना बनेर बसिरहने छन्।त्यहाँ आधा घन्टा बिताएपछि हामी दुइ घन्टा माथि ४५०० मिटरको उचाइमा रहेको मर्दी हिमाल बेस क्याम्पतर्फ अगाडि बढ्यौं। बिरामी साथीको हिँडाइको गति कम थियो, त्यसैले हामी पनि ऊसँगै बिस्तारै अगाडि हिँड्यौं। जति अगाडि पुग्थ्यौं त्यति नै आफूलाई भाग्यमानी महसुस गर्दै थिएँ। हिमाललाई यति नजिकबाट कहिल्यै पनि देखेका थिएनौं। प्राकृतिक सुन्दरता के हो भन्ने त्यहाँ पुगेपछि साक्षात्कार गरी महसुस गरेका थियौं। करिब दुई घन्टा हिँडेपछि बेस क्याम्प पुग्यौं। माछापुच्छ्रे हिमाल यति नजिक थियो कि आफ्नै हातले हिमालको हिउँ टिपेर टीका लगाउन सकिन्छ जस्तो भान हुन्थ्यो। चारैतिर माछापुच्छ्रे, मर्दी, अन्नपूर्ण साउथ, हिमचुली, अन्नपूर्ण प्रथम, गंगापूर्ण, गन्धर्व चुलीलगायत आधा दर्जनभन्दा बढी हिमाल हेर्दै रमाउँदै, गाउँदै र फोटो खिच्दै हामीले करिब एक घन्टा बितायौं। त्यसपछि करिब साढे तीन घन्टा ओरालो हिँडेपछि १२ बजेतिर हाइ क्याम्प फर्केर खाजा खायौं। त्यहाँबाट ब्याग बोकेर बादल डाँडा हुँदै लो क्याम्प पुग्यौं। करिब पाँच बजेतिर सिदिङ पुग्यौं र सुमो चढ्यौं। डेढ घन्टामा पोखरा पुगी काठमाडौंसम्म रात्रीबसमा यात्रा तय गर्ने योजना थियो। तर बसपार्क पुग्दा टिकट नभएको जानकारी पायौं। तर भाग्यवश एक टुरिष्ट बसको क्याबिनमा पाँच सिट पायौं, सोही बसमा हामी फर्कियौं। जीवनमा अनेकौं यात्रा गरिएको छ र गरिने छ। देश विदेश घुमिएको छ र घुमिनेछ। तर मर्दी हिमाल ट्रेकको यो यात्रा जीवनमा घटेको सुन्दरतम घटनामध्ये एक हो। घच्चा घमासान र दिकदारीयुक्त नियमित जीवनबाट मुक्त भई केही दिन भए पनि छुट्टै संसारमा विचरण गरी फर्कंदा सबैले आफैंलाई फ्रेस भएको महसुस गरिरहेँ। ", "images": ["https://img.setoparty.com/uploads/posts/10-1701440522.jpg", "https://img.setoparty.com/uploads/posts/11-1701440523.jpg?timestamp=1701440587694", "https://img.setoparty.com/uploads/posts/7-1701440522.jpg?timestamp=1701440542823", "https://img.setoparty.com/uploads/posts/6-1701440521.jpg?timestamp=1701440551883", "https://img.setoparty.com/uploads/posts/5-(2)-1701440521.jpg?timestamp=1701440562864"]},
{"link": "https://www.setopati.com/ghumphir/ghumphir-news/317618", "title": "ठूलो भीरको बीचमा गुफा! (तस्बिरहरू)", "author": "जीवन लामा", "published_date": "प्रकाशित मिति: शनिबार, मंसिर २३, २०८० ", "detail": "आफ्ना गाउँका धार्मिक, साँस्कृतिक र पर्यटकीय स्थलहरूको खोजी गर्न थालेका छन्। अहिले सामाजिक सञ्जालमा फोटो, भिडिओमार्फत् विभिन्न ठाउँका बारेमा जानकारी दिन थालेपछि अधिकांश मान्छेहरू आफ्ना गाउँका पनि खोजी गर्न थालेका हुन्। दोलखा कालिञ्चोक गाउँपालिका सुनखानीका पुण्य प्रसाद शिवाकोटी पनि यस्तै धार्मिक र ऐतिहासिक स्थलहरूको खोजीमा लागेका वर्षौं भइसक्यो। धार्मिकसम्बन्धी पुस्तकहरू पढ्ने र सोही अनुसारको आफ्नो गाउँ ठाउँमा रहेका धार्मिक, ऐतिहासिक स्थलहरूको खोजी गर्न सजिलो भएको शिवाकोटीको भनाइ छ। सुनखानी आफ्नै घरैमाथि ठूलो भीरमा श्रृङ्ग ऋषिले तपस्या गरेको किंवदन्ती उनले कुनै समय पढेका थिए। ठूलो भीरको बीचमा अहिले पनि गुफा छ। त्यही गुफामा श्रृङ्ग ऋषिले वर्षौं तपस्या बसेको अहिले पनि सुनखानीका जोहीले सुनाउँछन्। साहसिक युवाहरू अहिले पनि भीरको बीचमा रहेको गुफामा जाने र त्यहाँको बारेमा अध्ययन, अनुसन्धान गर्ने गर्छन्। पुण्य प्रसादले आफ्ना गाउँमा आएका पाहुनालाई त्यही श्रृङ्ग ऋषिको गुफा देखाउने र त्यसैको वरिपरि रहेका धार्मिक, ऐतिहासिक र पर्यटकीय स्थलहरू देखाउँदै आएका छन्। उमेरले ८० काट्न थालेता पनि पुण्यप्रसाद हातमा किताब बोकेर पाहुनाहरूसँगै आफ्ना गाउँमा रहेका धार्मिक, ऐतिहासिक र पर्यटकीय स्थलहरू घुमाउन पाउँदा खुसी मान्छन्। यस क्षेत्रमा श्रृङ्ग ऋषिको गुफा मात्र होइन, नजिकै नागथान र कालिञ्चोक भगवती माईको थापना पनि छ। यी स्थानमा शिवाकोटीहरू वर्षमा एक पटक दर्शन गर्न पुगेका हुन्छन्। यस ठाउँबाट दोलखाका अधिकांश भूभाग नजिकैबाट नियाल्न सकिन्छ। गौरीशंकर त झन हात लम्ब्याउँदा छोएलाझैं लाग्छ। माइथान डाँडाबाट सदरमुकाम चरिकोट, कालिञ्चोक, शैलुङ, चेर्दुङ, हनुमन्तेडाँडा, तामाकोशी नदी लगायतका स्थानहरू राम्ररी नियाल्न सकिन्छ। २ हजार ५ सय मिटर उचाइमा रहेको यस स्थानलाई गाउँपालिकालगायत यस क्षेत्रमा काम गर्ने निकायले ध्यान दिन सकेमा आन्तरिक धार्मिक पर्यटकलाई तान्न सकिने सामाजिक अभियन्ता हरि ओलीको भनाइ छ। सुनखानीको सोती बजारबाट करिब एक डेढ घण्टा हिँडेपछि पुगिने ठाउँ भएकाले शनिबार र बिदाको दिन युवाहरू घुम्न जाने गरेका छन्।   ", "images": ["https://img.setoparty.com/uploads/posts/IMG_6276-copy-1702119767.jpg", "https://img.setoparty.com/uploads/posts/IMG_6294-copy-1702119766.jpg?timestamp=1702119956780", "https://img.setoparty.com/uploads/posts/IMG_6366-copy-1702119763.jpg?timestamp=1702119956780", "https://img.setoparty.com/uploads/posts/IMG_6374-copy-1702119763.jpg?timestamp=1702119956780", "https://img.setoparty.com/uploads/posts/IMG_6299-copy-1702119766.jpg?timestamp=1702119956780", "https://img.setoparty.com/uploads/posts/IMG_6294-copy-1702119766.jpg?timestamp=1702119956780", "https://img.setoparty.com/uploads/posts/IMG_6291-copy-1702119767.jpg?timestamp=1702119956780", "https://img.setoparty.com/uploads/posts/IMG_6276-copy-1702119767.jpg?timestamp=1702119956780", "https://img.setoparty.com/uploads/posts/IMG_6314-copy-1702119766.jpg?timestamp=1702119956780", "https://img.setoparty.com/uploads/posts/IMG_6357-copy-1702119764.jpg?timestamp=1702119956780", "https://img.setoparty.com/uploads/posts/IMG_6320-copy-1702119765.jpg?timestamp=1702119956780", "https://img.setoparty.com/uploads/posts/IMG_6242-copy-1702119768.jpg?timestamp=1702119956780"]},
{"link": "https://www.setopati.com/global/australia/314076", "title": "नेपाली राजनीतिमा प्रवासी भूमिका र नयाँ पार्टीको उदय", "author": " हेमन्त काफ्ले ", "published_date": "प्रकाशित मिति: सोमबार, असोज २९, २०८० ", "detail": "गैरआवासीय नेपाली संघ यतिखेर निर्वाचनमा होमिएको छ र नयाँ नेतृत्व चयन प्रक्रियामा छ। जित र हारभन्दा पनि संघको पछिल्ला गतिविधि र खिचातानीका बाबजुद संघको धुलो मैलो फालेर पुरानै लयमा फर्काउने चुनौती नयाँ नेतृत्वलाई हुनेछ। त्यति मात्र नभई महिला, युवा, वैदेशिक रोजगारमा गएका नेपाली, प्राज्ञिक वर्ग र दोस्रो पुस्ताका गैरआवासीय नेपालीहरूसहित आम गैरआवासीय नेपालीहरूले अपनत्व महसुस गर्ने संस्थाको रूपमा संघलाई रूपान्तरण गर्ने महत्वपूर्ण जिम्मेवारी पनि थपिएको छ। अवसर र मौकाको खोजीमा परदेशिएका नेपालीहरू गोलबद्ध हुँदै गर्दा नेपाली राजनीतिलाई प्रवासमा पनि फराकिलो बनाउँदै गरेका कयैन् दृष्टान्तहरू छन्। तर पछिल्लो निर्वाचनमा भने प्रवासी नेपालीहरूको सोच र उपजले नेपाली राजनीति पनि प्रभावित हुन लागेको संकेत मिलेको छ। जसमा नेपालमा पछिल्लो निर्वाचनमा उदाएका केही नयाँ पार्टीहरूको साथ र सहयोगमा प्रवासको भूमिका देखिन थालेपछि नेपाली राजनीतिमा पनि यसको तरंग फैलिन लागेको छ।यतिखेर प्रवासमा भारतबाहेक मात्र करिब २४ लाख नेपालीहरू विदेशमा विभिन्न पेशामा संलग्न छन्। अमेरिका, जापान, अस्ट्रेलिया, बेलायत, युरोप अनि क्यानडा लगायतका करिब ९० देशमा नेपालीहरूको बसोबास भएको तथ्यांकले देखाउँछ।यसरी विश्वका कुनाकन्दरामा छरिएर रहेका नेपालीहरू गैरआवासिय नेपाली संघको छातामुनि गोलबद्ध हुँदै गर्दा यसको प्रभाव फरक र अलग रूपमा गनिन्थ्यो। तर 'एक पटकको नेपाली सधैंको नेपाली' भन्ने मूल मन्त्र बोकेर हिँडेको एनआरएनको यो अभियान पनि सफल भएपछि यतिखेर लगानी र मुलुकको सिरानीसँग जोडिने कुरामा नयाँ आयामको प्रारम्भ भएको छ।सँगसँगै नेपाली राजनीतिक दल र सरकारले प्रवासी नेपालीलाई हेर्ने नजरमा समेत केही फरक सोचको विकास भएको देखिएको छ।पछिल्लो आमनिर्वाचन र स्थानीय निर्वाचनका केही परिणामले यो सन्देश दिएको हो। काठमाडौंमा बालेन शाहको उदय र चितवनलगाायत केही क्षेत्रका स्वतन्त्र पार्टीको उदयमा प्रवासी नेपालीहरूको भूमिका छचल्किएपछि यसको अलग धारमा विश्लेषण हुन थालेको हो।नेपालका राजनीतिक दलले एनआरएनमात्र मान्ने एउटा परदेशिएको विशाल कित्तालाई कहिले राष्ट्रिय महत्वको विषयमा राखेको पाइँदैनथ्यो। दुई वर्षमा आउने हल्ला मच्चाउने साना तिना काम र ठूला गफ गर्ने जमातका रूपमा विश्लेषण गर्ने राजनीतिक दलहरू यतिखेर चनावी गठजोठमा समेत प्रवासीहरुूको भूमिकाको खोजी गर्न थालेका छन्।यो हामी गैरआवासीय नेपालीहरूको लागि उपलब्धीमूलक रहेको छ। यसरी नेपाली राजनीतिक दल र सरकारले राजनीतिक अधिकारविहीन नागरिकता दिएर हामी सबैलाई सम्मान गरेता पनि राजनीतिभित्र पनि हाम्रो भूमिकाको खोजी गर्नुलाई थप उपलब्धीको रूपमा लिनुपर्दछ।नेपालको पछिल्लो निर्वाचनले देखाएको परिणामले प्रवासी नेपालीको भूमिका निकै महत्वपूर्ण देखिएको एनआरएनका महासचिव गौरी जोशी बताउँछन्। विदेशमा नेपाली जनसंख्या बढेसँगै नेपालभित्र राजनीतिमा पनि विदेशका नेपालीको दबाब बढ्न थालेको हुनाले विदेशका नेपालीलाई सुसूचित गर्ने जिम्मेवारी बढेको कुरा महासचिव जोशीले बताए।अबका दिनमा नेपाली राजनीति र त्यसको प्रभावकारितामा प्रवासी नेपालीको भूमिका समेत महत्वपूर्ण बन्दै आएको उनले बताए। पछिल्ला दिनमा नेपाली राजनीतिमा देखिएको प्रभावलाई स्थापित गर्न गैरआवासीय नेपाली संघको दायरा बढाउँदै अन्तर्राष्ट्रियस्तरको बहुआयामिक संस्थामा विकास गरी संघलाई विश्वासिलो साझेदारका रूपमा स्थापित गर्नु अहिलेको प्रमुख आवश्यकता हो। गैरआवासीय नेपाली समुदायसँग जोडिएका अन्य विषयहरू सामाजिक सुरक्षाकोष, श्रमिक समस्या, नागरिकता, सम्पत्ति अधिकार, नेपालको निर्वाचनमा विदेशबाट मतदान, विद्यार्थीका समस्या, दोहोरो कर प्रणाली, नेपालीभाषी समुदायको पैरवी गर्ने  जस्ता महत्वपूर्ण पाटोलाई हामीले बिर्सनु भने हुँदैन।", "images": ["https://img.setoparty.com/uploads/posts/Hemanta1609743098.jpg"]},
{"link": "https://www.setopati.com/global/australia/316482", "title": "सिड्नीमा मनाइयो छठ पर्व", "author": " सेतोपाटी संवाददाता ", "published_date": "प्रकाशित मिति: बिहीबार, मंसिर ७, २०८० ", "detail": "सिड्नीको पश्चिमी क्षेत्रमा रहेको चिपीङ नर्टनको ताल नजिकै पार्कमा नेपाल तराई संघ अस्ट्रेलिया (एन्टा) ले भव्य रूपमा यस वर्षको छठ पर्व मनाएको छ।तिहार सकिएलगत्तै सुरू हुने छठ पर्व पछिल्ला वर्षहरूमा समेत अस्ट्रेलियामा धुमधामका साथ मनाइँदै आएको छ। वर्षभरि मानव जातिलाई शक्ति प्रदान गर्न सूर्य देवताको विशेष पूजाआजा गरिने यस छठ पर्व यतिबेला तराई मधेसको मात्र नभई सबैको राष्ट्रिय चाड बनिसकेको एन्टाका अध्यक्ष रन्जित शाहले बताए।‘नेपाल र नेपालीको पहिचान बनिसकेको यो पर्व विदेशमा आएर पनि भव्य र सभ्य रूपमा मनाउन पाउँदा हामीलाई निकै खुसी लागेको छ’, अध्यक्ष शाहले भने।एन्टाका पूर्वअध्यक्ष सुवांश शाहले विदेशमा पनि छठ पर्वको विस्तार बलियो बन्दै आएको र अस्ट्रेलियामा लामो समयदेखि यो पर्वलाई हर्षोल्लासका साथ मनाउँदै आएको बताए। कार्यक्रममा एनआरएन अस्ट्रेलियाका अध्यक्ष अनिल पोखरेलले सहभािगता जनाउँदै मुलुकसँग जोडिएका यस्ता चाडपर्वहरू सबैका लागि महत्वपूर्ण र विशेष हुने बताए।कार्यक्रममा आइसिसी सदस्य डिल्ली ढकाल, एनआरएन अस्ट्रेलियाका सल्लाहकार बुद्धि डल्लाकोटी, पूर्व अध्यक्ष महेन्द्र ओली, समुदायका अगुवा रमेश पाण्डे लगायतले छठ पर्वको उपलक्ष्यमा शुभकामना आदानप्रदान गरेका थिए। ", "images": ["https://img.setoparty.com/uploads/posts/chhat-1700720002.jpg"]},
{"link": "https://www.setopati.com/global/australia/314644", "title": "प्रवासको पर्व: कतै खुसी, कतै आँसु", "author": " हेमन्त काफ्ले ", "published_date": "प्रकाशित मिति: बिहीबार, कात्तिक ९, २०८० ", "detail": "नेपाली विद्यार्थीको रोजाइको मुलुक बनेको अस्ट्रेलियामा पनि यतिखेर दसैं पर्वले रौनकता छाएको छ। हिन्दु धर्मावलम्बीहरूको यो महान् पर्व नेपाली तथा भारतीयहरूले विदेशमा पनि धूमधामका साथ मनाउने गर्छन्। करिब दुई लाखको हाराहारीमा नेपाली बसोबास गर्ने अस्ट्रेलियामा पनि नवदुर्गा पूजा र बडा दसैँको चहलपहल ह्वात्तै बढेको छ। रङ्गीचङ्गी पहिरन र टीका थाप्ने हतारोले नेपालीजन र मनलाई पनि छोपेको छ। अस्ट्रेलियामा उच्च शिक्षा अध्ययन गर्ने क्रममा करिब एक लाख नेपाली विद्यार्थी विभिन्न सहरहरूमा छरिएर रहेका छन् भने अरू एक लाख विभिन्न स्थायी भिसा पिआर र नागरिकका रूपमा रहेको पाइन्छ।पढाइ,बसाइ र कामलाई व्यवस्थापन गर्नुपर्ने विद्यार्थी जीवनका लागि दसैं खासै रमाइलो बन्न नसके पनि स्थायी रूपमा जमेर बसेकाका लागि प्रवासमा पनि यो पर्व रंगीन र महत्त्वपूर्ण बन्दै आएको छ। प्राय: नर्सिङ होम र रिटेल सपहरूमा बढी नेपाली कामदार भएकोले दसैंमा बिदा मिलाउन निकै अप्ठ्यारो हुने भएकोले काम सकेर टीका लगाउने सोचमा छिन् सिड्नीकी शीतल शर्मा। ‘हाम्रो नर्सिङ होममा छ महिना अघिदेखि दसैंको बिदा लिने होड चलेको थियो तर मैले एक महिनाअघि मात्र भनें तर पाइएन। खोइ काम सकेर आउने अनि थकित मुद्रामा तयारी भएर टीका लगाउँदा दसैँको रमाइलो के होला र!’, दसैंको दिन पनि काम गर्नुपर्ने पीडालाई उनले यसरी सुनाइन्।यस्तै, अर्की नेपाली विद्यार्थी सदिसा केसी काममा बिदा नदिएकोले दसैं नरमाइलो हुने बताउँछिन्। ‘टीकाको दिन बिहानैदेखि रमाइलो गर्ने, टीका थाप्ने, खानपिन गर्न पाए त रमाइलो हुन्थ्यो। त्यही नपाएपछि काम सकेर नेपालमा आमा बालाई फोन गर्ने, आँसु झार्ने अनि दसैँ सिद्धियो।’ ‘नातागोता र आफन्त भएका विद्यार्थीका लागि कमसेकम टीकाको झल्को मेट्ने ठाउँ पनि हुन्छ तर त्यति पनि नहुनेको लागि विदेशमा पर्व खुसी हैन पीडामा बित्ने रहेछ’, अर्की नेपाली विद्यार्थी स्नेहा घिमिरे बताउँछिन्। सिड्नीमा ब्याचलर पढ्न यसै वर्ष मात्र आएकी स्नेहाको दसैंको रमाइलो यता सिड्नीमा दसैंको रमाइलो गर्नेको पनि कम छैन। दसैंमा नेपालबाट बाबुआमा आएका ग्रानभिलका सञ्जीव ढुङ्गेलले चालिस किलोको खसी किनिसकेका छन्। क्यानबेरामा हजुरआमा र काकाकोमा टीका लगाउने र फर्किने उनको दसैँ दुई दिन अगाडिबाट सुरू भैसकेको छ। ‘वर्षमा एकपटक आउने महान् चाडमा रमाइलो गर्नै पर्यो नि, अरू बेला काम गरिएकै छ’, सञ्जीव भन्छन्। बाबु गोपाल ढुङ्गेल पनि आफूले विदेशमा आएर दसैँ मिस नगरेको बताउँछन्। ‘नेपालमा भन्दा सस्तो र राम्रो माछा मासु खान पाइँदो रहेछ’, ढुङ्गेल भन्छन्। यता सिड्नीको रकडेलस्थित एभरेष्ट बुचरीका महेश प्रसाईं (म्याक्स) पछिल्लो केही दिनदेखि दिनको सरदर एक हजार खसी बिक्री भएको बताउँछन्। ‘मासु पुर्याउन धौधौ परेको छ, दसैंमा सबैलाई दिनै पर्यो’, म्याक्स भन्छन्। म्याक्सले फार्मबाट खसी किनेर प्रशोधन गरेर सिड्नीलगायत विभिन्न सहरहरूमा मासु सप्लाइ गर्ने गर्छन्। खसीको माग बढेर आपूर्ति समेत गर्न नसकेको अवस्थामा फार्ममा भीड लागेको देख्न सकिन्छ। ‘दसैं हाम्रो पर्व हो, रमाइलो गर्नै पर्यो नि!’, ग्रानभिल नेपाली सोसाइटीले त्यस वरपर बस्ने नेपाली अभिभावकको चाहना अनुरूप दसैं साँझको समेत आयोजना गरेको सोसाइटीका अध्यक्ष भीम बस्नेतले भने। विदेशमा छोराछोरी भेट र नातिनातिनीको मुख हेर्न आएका आमा बुबाहरूलाई दसैँमा नरमाइलो नहोस् भन्ने हेतुले समाजले अभिभावकलाई केन्द्रित गरेर दसैँ महोत्सव आयोजना गरेको बस्नेतले बताए।‘नेपालबाट अस्ट्रेलिया पुगेका हजारौँ अभिभावकहरूलाई चाडबाडमा खल्लो नहोस्,एक अर्कामा परिचय र शुभकामना आदानप्रदान होस् भन्ने हाम्रो उद्देश्य हो’, बस्नेतले भने। अस्ट्रेलियाका विभिन्न समुदाय र सामाजिक सङ्घसंस्थाले पनि विद्यार्थीहरूको हितमा रहेर दसैं तथा टीका कार्यक्रमको पनि आयोजना गरेका छन्। पर्थमा नेपाली विद्यार्थीलाई आपसी भाइचारा अभिवृद्धि र दसैं पर्व मनाउन कार्यक्रमको आयोजना गरिएको एनआरएन पर्थका युवा संयोजक मनिष सिग्देलले बताए।", "images": ["https://img.setoparty.com/uploads/posts/received_282551308085846-1698317537.jpeg"]},
{"link": "https://www.setopati.com/global/japan/314120", "title": "आइसिसी सह-कोषाध्यक्षमा खड्काले दिए उम्मेदवारी", "author": " सेतोपाटी संवाददाता ", "published_date": "प्रकाशित मिति: आइतबार, असोज २८, २०८० ", "detail": "गैरआवासीय नेपाली संघ अन्तर्राष्ट्रिय समन्वय परिषदको आगामी कार्यकालका लागि वर्तमान एनआरएनए एसिया प्यासिफिक उपसंयोजक ददिवल खड्काले आइसिसी सह-कोषाध्यक्षमा उम्मेदवारी दर्ता गराएका छन्।अक्टोबर १७ देखि २० तारिखसम्म काठमाडौंको सोल्टी होटलमा आयोजना हुन लागेको ११ औं महाधिवेशन तथा नयाँ नेतृत्व चयनका क्रममा आइतबार एनआरएनए अभियन्ता खड्काले सहकोषाध्यक्षमा उम्मेदवारी दर्ता गराएका हुन्।खड्काले उम्मेदवारी दर्तापछि आफूले अहिलेसम्म गरेका सामाजिक काम र सेवाको आधारमा मूल्यांकन गरेर मतदान दिन एनआरएनए अभिन्ताहरूलाई आग्रह गरे।खड्काको उम्मेदवारी दर्तामा प्रस्तावकमा एनआरएनए जापानका निवर्तमान युवा संयोजक राकेश रुम्बा र मोना जापानका वरिष्ठ उपाध्यक्ष गणेश श्रेष्ठ तथा समर्थकमा आइसिसी सदस्य बिजेश थकाली र एनआरएनए जापानका निवर्तमान केन्द्रीय सदस्य मनोज श्रेष्ठ छन्।", "images": ["https://img.setoparty.com/uploads/posts/koshadhyachha-1697455474.jpg"]},
{"link": "https://www.setopati.com/global/australia/314502", "title": "एनआरएनको निर्वाचनमा जोड घटाउ नमिल्दा बल्झियो विवाद", "author": " हेमन्त काफ्ले ", "published_date": "प्रकाशित मिति: आइतबार, कात्तिक ५, २०८० ", "detail": "गैरआवासीय नेपाली संघको निर्वाचन तामझामका साथ सकिएको दोस्रो दिन बित्न नपाउँदै पुन: विवादमा परेको छ। अस्ट्रेलियन आइटी कम्पनी भेरो भोटिङद्वारा फेस रिडिङ सिस्टममार्फत् गरिएको निर्वाचनमा बद्री केसी अध्यक्ष र गौरी जोशी महासचिव रहेको टोलीको जित परिणाम आएलगत्तै विवादित बनेको हो।प्रारम्भमा निर्वाचन परिणाममा भेरो भोटिङले केही तथ्यांकमा गल्ती गरेपछि चुनावमा धाँधली भयो भन्दै माओवादीका आरके शर्मा र कांग्रेसका महेश श्रेष्ठले पुन: निर्वाचन हुनुपर्ने माग राखेका थिए। दोस्रो पटक भेरो भाटिङले मत परिणाम सच्चाएर पठाए पनि यसमा आइटीको चलखेल भएको भन्दै उनीहरूले यो परिणाम स्वीकार गर्न नसकिने बताएका थिए।अस्ट्रेलियामा मुख्यालय रहेको भेरो भोटिङले आफूले गरेका निर्वाचन सत्य र तथ्य भएको र त्यसको जवाफदेही आफू हुने बताएपछि बद्री केसी समूहले विजयी उम्मेदवारको शपथ ग्रहण समेत गरेर प्रमाणपत्र लिएका थिए। तर सो परिणाम नमान्ने भन्दै दोस्रो स्थानमा आएका आरके शर्मा समूहले पनि आफू अध्यक्ष भएको भन्दै महासचिवमा बुद्धि सुवेदीसहित केही पराजित अनुहार राखेर नयाँ कार्यसमितिको घोषणा गरेका छन्। यसरी पहिलो पटक एनआरएनले गैरआवासीय नेपाली संघको निर्वाचन गराउनु र प्रारम्भिक परिणाममा केही तथ्य गलत पेश गर्नुले शंका गर्ने ठाउँ जन्मेको हो। जसमा उपाध्यक्षको उम्मेदवार केशव पौडेलको नेपालको उपस्थिति परिणाममा शून्य देखिएपछि होहल्ला र विरोध सुरू भएको थियो। हुन त मल्टी नेसनल कम्पनीले यस्तो गलत परिणाम दिएको खण्डमा अर्बौं डलरको हर्जानाको सहित मागदाबी गर्ने र सत्यतथ्य सार्वजनिक गर्न अनुरोध गर्ने कानुनी उपचारको बाटो रहन्छ। तर भर्खरै विवादको मुखबाट एकताको सन्देश छर्ने महाधिवेशन नै यसरी विवादित बन्दा एनआरएनको छवि भने अझ गिर्दो अवस्थामा देखिएको छ।एनआरएनको नेतृत्वदायी संस्थाका रूपमा रहेको परराष्ट्र मन्त्रालयले यो परिणामलाई कसरी हेरेको छ र सत्यतथ्य पत्ता लगाउने प्रयास गरेको छ कि छैन भन्ने कुरा महत्वपूर्ण हुन्छ। यस पटक एनआरएनमा तीन अध्यक्ष र दजर्नौं पदाधिकारीबाट पुन: पुरानै लयमा फर्कने आश गरेका यसका लाखौं सदस्यहरूले निर्वाचन सकिएको दोस्रो दिन नै दुइटा एनआरएन गठन भएका सुन्नुपर्दा नरमाइलो लागेको हुनुपर्छ।८२ देशमा फैलिएको प्रवासी नेपालीको विश्वासिलो छाता संगठनका रूपमा रहेको एनआरएन फेरि एक पटक विवादको घेरामा फसेको छ। यस्ता अवस्थामा संस्थाको निर्वाचन परिणाम त्रुटीपूर्ण सार्वजनिक गर्न निर्वाचन समिति समेत केही गैरजिम्मेवार देखिएको छ। केही ढिला गरेर भए पनि सबै परिणामको सत्यतथ्य सार्वजनिक गर्नुपर्नेमा हतारहतार चुनावी परिणाम घोषणा गर्नु पक्कै पनि त्रुटीपूर्ण थियो।यस पटक भेरो भोटिङको मत परिणाम अनुरूप विजयी अध्यक्षमा बद्री केसी, उपाध्यक्षहरूमा रोबिन शेरचन, हेमराज शर्मा, केशव पौडेल, रामशरण सिंखडा र विनोद श्रेष्ठ विजयी भएका छन्। महासचिवमा गौरी राज जोशी तथा महिला उपाध्यक्षमा रोजिना प्रधान र युवा उपाध्यक्षमा रोशन थापा विजयी भएका थिए।यस्तै उपमहासचिवमा प्रवीण गुरूङ र सोम सापकोटा विजयी भएका थिए भने सचिवमा डा ज्ञानेन्द्र रेग्मी, स्वतन्त्र प्रताप शाह, भिम केसी कमल, मनोज कुमार श्रेष्ठ, नवराज रोस्यारा,पारसमणी पोखरेल विजयी भएका थिए। कोषाध्यक्षमा भने जापानका युवा सुदन थापाले जित हात पारेका थिए। यसरी यो अनलाइन भोटिङमा धाँधली भयो भन्दै माओवादीका आरके शर्माले पत्रकार सम्मेलनमार्फत नयाँ टिमको घोषणा गरेका छन्। जसमा आरके अध्यक्ष ,उपाध्यक्षमा केशव पौडेल, गोविन्द्र श्रेष्ठ, खगेन्द्र न्यौपाने, गंगाधर गौतम,सुनिल शाह, बिजय मोक्तान र गणेश केसीलाई बनाएका छन्। महासचिवमा बुद्धि सुवेदी तथा उपमहासचिवमा सोम सापकोटा र प्रमोद सिटौला राखिएको छ।यस्तै सचिवमा अमेरिकामा राम सी पोखरेल, केपी सिटौला लगायतलाई राखिएको घोषणा पत्रकार सम्मेलनमार्फत आरकेले गरेका छन्। ", "images": ["https://img.setoparty.com/uploads/posts/Screenshot-2023-10-22-185905-1697981699.jpg"]},
{"link": "https://www.setopati.com/ghumphir/ghumphir-experience", "title": null, "author": null, "published_date": null, "detail": "", "images": [null]},
{"link": "https://www.setopati.com/art/music/317667", "title": "५० वर्षपछि रिमेक गरियो 'म त खाँदिन कुवाको पानी' गीत  (भिडिओ)", "author": " सेतोपाटी कला ", "published_date": "प्रकाशित मिति: आइतबार, मंसिर २४, २०८० ", "detail": "लोकगायिका तीर्थकुमारी थापाको 'म त खाँदिन कुवाको पानी' गीत रिमेक गरिएको छ।वरुणजंग राणाले संकलित गरेको कालजयी गीत करिब ५० वर्षअघि रेडियो नेपालमा रेकर्ड गरिएको थियो। यो गीत अहिले पनि दर्शकश्रोता माझ उतिकै लोकप्रिय छ।तीर्थकुमारी थापाको गीतलाई उनका छोरा सुरजकुमार थापाले पुन: संगीत संयोजन गरेका हुन्। शुक्रबार सुरजकुमार थापाको युट्युब च्यानलमार्फत गीत सार्वजनिक गरिएको हो।यस रिमेक गीतको म्युजिक भिडिओ 'कार्या प्रोडक्सन' टिमको तर्फबाट निश्चल श्रेष्ठको छायांकन, महेश्वर श्रेष्ठको फोटोग्राफी निर्देशन, विकास खड्गीको रंग समिश्रण, निरू बस्नेतको श्रंगार तथा विजु कर्माचार्यको सम्पादन र निर्देशन रहेको छ। ", "images": ["https://img.setoparty.com/uploads/posts/tirth-kumari-1702190385.jpg"]},
{"link": "https://www.setopati.com/art/bollywood/317759", "title": "रणवीर कपूरको 'एनिमल'ले तोड्यो जवान र पठानको रेकर्ड", "author": " सेतोपाटी कला ", "published_date": "प्रकाशित मिति: सोमबार, मंसिर २५, २०८० ", "detail": "बलिउड अभिनेता रणवीर कपूर अभिनीत फिल्म 'एनिमल' ले भारतीय बक्स अफिसमा नयाँ रेकर्ड राखेको छ। फिल्मले प्रदर्शनको १० औं दिन नयाँ रेकर्ड राखेको हो। यो १० औं दिनमा सर्वाधिक कमाइ गर्ने हिन्दी फिल्म बनेको छ। यसले शाहरूख खानको फिल्म 'जवान' र 'पठान' को रेकर्ड तोड्दै नयाँ रेकर्ड राखेको हो। भारतीय सञ्चारमाध्यमका अनुसार 'एनिमल' ले १० औं दिन भारतमा ३७ करोड भारू कमाएको छ। 'जवान' ले ३६ करोड ८५ लाख भारू कमाएको थियो भने 'पठान' ले २८ करोड ५ लाख भारू कमाएको थियो। 'एनिमल' ले विश्वभरबाट ६९७ करोड भारू कमाइ गरेको छ भने भारतमा ४३२ करोड २७ लाख भारू कमाइ गरेको छ। 'एनिमल' ले ५४ करोड ७५ लाख कमाउँदै सन् २०२३ मा सर्वाधिक ओपनिङ गर्ने तेस्रो हिन्दी फिल्म बनेको छ। यसअघि शाहरूख खानको 'जवान' ले हिन्दी संस्करणमा पहिलो दिन ६५ करोड ५० लाख भारू कमाएको थियो भने 'पठान' ले ५५ करोड भारू कमाएको थियो। सन्दिप रेड्डी वांगाले निर्देशन गरेको फिल्ममा रणवीरसँगै रश्मिका मन्दना, बबी देओल, अनिल कपूरको मुख्य भूमिका छ। फिल्ममा अनिल रणवीरको बाबुको भूमिकामा छन् भने रश्मिका उनको श्रीमतीको भूमिकामा देखिएका छन्।", "images": ["https://img.setoparty.com/uploads/posts/animal-1701681104.jpg"]},
{"link": "https://www.setopati.com/art/bollywood/317703", "title": "'बाहुबली' का कटप्पाले यसकारण छाडे परिवार", "author": " सेतोपाटी कला ", "published_date": "प्रकाशित मिति: आइतबार, मंसिर २४, २०८० ", "detail": "आम मानिसले बुझेको जस्तो छैन कलकारिता यात्रा। धेरै संघर्षपछि एक कलाकार आफ्नो लक्ष्यमा पुग्न सफल हुन्छ।कलाकारले अभिनयसँगै व्यक्तिगत जीवनमा हुने महत्वपूर्ण कुराहरूलाई त्यागेर कलाकार यात्रामा आएका हुन्छन्। बलिउडमा यस्ता कलाकार छन् जसले अभिनय यात्राको लागि घरपरिवार नै छोडिदिए। उनी हुन् 'बाहुबली' का चर्चित पात्र कटप्पा। उनको वास्तविक नाम सत्यराज हो।उनी सानैदेखि अभिनय गर्न रूचाउँथे। उनका बाबु चिकित्सक थिए। यसैले उनलाई राम्रोसँग पढेर अभिनयबाहेक अन्य काम गर्न परिवारको दबाब थियो।उनले परिवार र अभिनय यात्रालाई रोज्नुपर्ने अवस्था आयो। उनले अभिनय यात्रालाई रोजे। अभिनयको सुरूवाती यात्रामा उनलाई आर्थिक रूपमा समस्या बनायो। उनले आफूसँग भएको जग्गा बेचेर समस्याको समाधान गरेको भारतीय संचारमाध्यममा उल्लेख छ।उनले बलिउड तथा दक्षिण भारतीय फिल्ममा काम गरिसकेका छन्। उनी 'चेन्नई एक्सप्रेस' मा दीपिका पादुकोणको बाबु पात्रको भूमिकामा थिए। यस फिल्ममा उनको भूमिका सानो भएपनि दमदार अभिनय थियो। जसको कारण उनी हिन्दी दर्शकमाझ परिचित भएका छन्। ", "images": ["https://img.setoparty.com/uploads/posts/katappa1641802102.jpg"]},
{"link": "https://www.setopati.com/global/other-global/316896", "title": "इन्डोनेसिया भ्रमणमा 'स्टिकर भिसा' अनिवार्य", "author": " सेतोपाटी संवाददाता ", "published_date": "प्रकाशित मिति: बुधबार, मंसिर १३, २०८० ", "detail": "नेपाल हेर्ने इन्डोनेसियाको ढाकास्थित दूतावासले नेपालबाट इन्डोनेसिया प्रवेश गर्दा 'स्टिकर भिसा' अनिवार्य गरेको छ।इन्डोनेसिया तथा नेपालका विभिन्न एजेन्सीमार्फत् ई–भिसा प्रोसेस गर्दा चुनौती देखिएको भन्दै नयाँ व्यवस्था गरिएको दूतावासले बताएको छ। दूतावासले एक सर्कुलर जारी गर्दै भिसासम्बन्धि सम्पूर्ण काम इन्डोनेसियाको काठमाडौंस्थित अवैतनिक वाणिज्यदूतको कार्यालयमार्फत् गर्न सुझाव दिएको छ। ई–भिसा आवेदन प्रक्रियामा आएका त्रुटिहरूको मूल्यांकन गर्दै दूतावासले अब उप्रान्त नेपालबाट इन्डोनेसिया प्रस्थान गर्दा ई–भिसाको लागि आवेदन नगर्न समेत आग्रह गरेको छ। नेपालका लागि इन्डोनेसियाका अवैतनिक वाणिज्यदूत चन्द्रप्रसाद ढकालले नेपालबाट इन्डोनेसिया जाँदा भिसा अन एराइभलका लागि पहल भइराखेको जनाउँदै नेपाली नागरिकहरूको सहजताका लागि दूतावास तथा इन्डोनेसियाली सरकारले विद्यमान प्रक्रियालाई थप सहजीकरण गर्न नयाँ व्यवस्था लागू भएको जानकारी गराए।", "images": ["https://img.setoparty.com/uploads/posts/indonesia-1701242542.jpg"]},
{"link": "https://www.setopati.com/sports/cricket/317712", "title": "यू-१९ एसिया कपमा अफगानिस्तानसँग नेपाल पराजित", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "एसिसी यू-१९ एसिया कपमा नेपाल लगातार दोस्रो खेलमा पराजित भएको छ। आइतबार अफगानिस्तानसँग नेपालले ७३ रनको हार बेहोरेको हो। अफगानिस्तानले दिएको २६२ रनको लक्ष्य पछ्याएको नेपाल ४०.१ ओभरमा १८८ रनमा अलआउट भयो।नेपालका लागि ओपनिङ ब्याटर अर्जुन कुमालले उत्कृष्ट ब्याटिङ गरे पनि नेपाललाई जित दिलाउन भने सकेनन्। अन्तिम विकेटको रुपमा आउट हुनुअघि अर्जुनले ९१ रन जोडे। उनले १०८ बल खेल्दा १३ चौका प्रहार गरेका थिए।नेपालले १९औं ओभरमा लगातार दुई विकेट गुमायो। १८.३ ओभरमा उत्तम मगर ४ रनमा र दुई बलपछि आकाश त्रिपाठी शून्यमा आउट भए। दुवैलाई अफगानिस्तानका मारूखीले एलबिडब्लूको धरापमा पारेका थिए। यस्तै गुल्सन झा १७ र दिपेश कँडेल ११ रनमा आउट भए भने यस्तै सुवास भण्डारी ८ र हेमन्त धामी शून्यमा पेभिलियन फर्के।त्यसअघि कप्तान देव खनाल २४ रन जोडेर आउट भए। उनले ३७ बल खेल्दा १ चौका प्रहार गरे। नेपालले सात ओभरभित्रै दुई विकेट गुमाएको थियो। ओपनिङ ब्याटर विपिन रावल पहिलो ओभरको चौथो बलमा फारुदूनको बलिङमा विकेट पछाडि शून्यमा क्याच भए। यस्तै ६.१ ओभरमा दिपक बोहरा १३ बलमा १५ रनमा जोडेर आउट भए। उनी पनि फारुदूनकै बलमा आउट भए।बलिङमा अफगानिस्तानका फारुदून र मारूखीले ३-३ विकेट लिए।आइतबार दुबईको आइसिसी ओभल-२ मा टस जितेको नेपालले फिल्डिङ रोजेपछि पहिले ब्याटिङ गरेको अफगानिस्तानले ४९.३ ओभरमा २६१ रन जोड्यो।अफगानिस्तानका जाम्सीद जार्दानले शतक प्रहार गरे। अन्तिम ओभरमा रिटायर्ड हुनुअघि उनले १०६ रन जोडे। उनले १५२ बलमा ८ चौका प्रहार गरे।जाम्सीदले चौथो विकेटका लागि रहिमुल्लाह जुरमतिसँग ८१ रनको साझेदारी गरेका थिए। सो साझेदारी नेपालका दिपेश कँडेलले तोडेका थिए।२८औं ओभरको अन्तिम बलमा सुवास भण्डारीबाट क्याच हुनुअघि रहिमुल्लाहले ६५ बलमा २ चौकाको मद्दतमा ३५ रन जोडे।रहिमुल्लाहसँगै नुमान शाहले  पनि जाम्सीदसँग ९७ रनको साझेदारी गर्दा अफगानिस्तानको स्कोर बढेको थियो। नुमानले ४१ बलमा ५ चौका र ३ छक्काको मद्दतमा ६० रन जोडेको थियो। अफगानिस्तानका खलिल अहमद १३ रन र कप्तान नशीर खान ४ रनमा आउट भए। त्यसअघि हेमन्त धामीले सातौं ओभरमा लगातार दुई विकेट लिए। उनले सातौं ओभरको तेस्रो बलमा अक्रम मोहम्मदजइ र चौथो बलमा खालिद तानिवालको विकेट लिए। खालिद १० र अक्रम मोहम्मदजई शून्य रनमै आउट भए।दोस्रो ओभरमै अफगानिस्तानका ओपनर वाफिउल्लाह ताराखिललाई नेपालका गुल्सन झाले दोस्रो ओभरमा आउट गरे। उनले ९ बलमा २ चौका र १ छक्का प्रहार गरेका थिए।बलिङमा नेपालका हेमन्त धामी, सुवास भण्डारी र गुल्सन झाले २-२ विकेट लिए। आकाश चन्द र दिपेश कँडेलले १- १ विकेट हात पारे।नेपाल पहिलो खेलमा पाकिस्तानसँग ७ विकेटले पराजित भएको थियो भने अफगानिस्तान पनि भारतसँग ७ विकेटले पराजित भएको थियो।अब नेपालले समूहको अन्तिम खेलमा मंगलबार भारतसँग खेल्नेछ। ८ देश सम्मिलित जारी प्रतियोगितामा नेपाल, भारत, पाकिस्तान र अफगानिस्तान समूह ‘ए’मा छन् भने श्रीलंका, बंगलादेश, युएई र जापान समूह ‘बी’मा छन्।दुई समूहको शीर्ष दुई टिम सेमिफाइनल पुग्नेछन्। सेमिफाइनल जितेका दुई टिमले पुस १ गते एसिसी यू-१९ एसिया कपको उपाधिका लागि खेल्नेछन्।", "images": ["https://img.setoparty.com/uploads/posts/dev-gulsan-1702211721.jpg"]},
{"link": "https://www.setopati.com/art/bollywood/317696", "title": "एकसाथ फिल्ममा काम गर्दै सारा र कार्तिक!", "author": " सेतोपाटी कला ", "published_date": "प्रकाशित मिति: आइतबार, मंसिर २४, २०८० ", "detail": "बलिउड अभिनेत्री सारा अली खान र कार्तिक आर्यन प्रेमसम्बन्धको कारण चर्चामा आइरहन्छन्।उनीहरूले ब्रेकअप गरेपनि बेला बेलामा चर्चा भइरहन्छ। यसैबीच उनीहरू एउटै फिल्ममा काम गर्ने भएका छन्। भारतीय संचारमाध्यमका अनुसार उनीहरू 'भूल भुलैया ३' मा सँगै काम गर्ने भएका हुन्। यो फिल्म अर्को वर्ष प्रदर्शन हुनेछ। फिल्मको कहानी तयार भइसकेको छ।सन् २०२० मा उनीहरूले 'लभ आजकल' मा पहिलोपटक एकसाथ काम गरेका थिए। 'भूल भुलैया २' ले राम्रो सफलता हासिल गरेपछि निर्माण टिमले यो फिल्म बनाउन लागेका हुन्। निर्माता तथा निर्देशक करण जोहरको शाे 'कफी विथ करण' मा साराले कार्तिक आफ्नो राम्रो साथी रहेको बताएकी थिइन्। उनीहरू सँगै फिल्ममा देखिने खबरले दर्शक उत्साहित भएका छन्।", "images": ["https://img.setoparty.com/uploads/posts/sara-and-kartik-1702211319.jpg"]},
{"link": "https://www.setopati.com/sports/cricket/317706", "title": "अफगानिस्तानविरूद्ध अर्जुन कुमालको अर्धशतक", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "एसिसी यू-१९ एसिया कपमा अफगानिस्तानले दिएको २६२ रनको लक्ष्य पछ्याएको नेपालका ओपनर अर्जुन कुमालले अर्धशतक प्रहार गरेका छन्। कुमालले  ७५ बलमा ५ चौकाको मद्दतमा अर्धशतक पूरा गरे। उनले ३१औं ओभरमा अर्धशतक पूरा गर्दा नेपालले १४२ रन जोडे पनि ७ विकेट गुमाइसकेको छ। नेपालले १९औं ओभरमा लगातार दुई विकेट गुमायो। १८.३ ओभरमा उत्तम मगर ४ रनमा र दुई बलपछि आकाश त्रिपाठी शून्यमा आउट भए। दुवैलाई अफगानिस्तानका मारूखीले एलबिडब्लूको धरापमा पारेका थिए। यस्तै गुल्सन झा १७ र दिपेश कँडेल ११ रनमा आउट भए।त्यसअघि कप्तान देव खनाल २४ रन जोडेर आउट भएका छन्। उनले ३७ बल खेल्दा १ चौका प्रहार गरे। नेपालले सात ओभरभित्रै दुई विकेट गुमाएको थियो। ओपनिङ ब्याटर विपिन रावल पहिलो ओभरको चौथो बलमा फारुदूनको बलिङमा विकेट पछाडि शून्यमा क्याच भए। यस्तै ६.१ ओभरमा दिपक बोहरा १३ बलमा १५ रनमा जोडेर आउट भए। उनी पनि फारुदूनकै बलमा आउट भए।दुबईको आइसिसी ओभल-२ मा टस जितेको नेपालले फिल्डिङ रोजेपछि पहिले ब्याटिङ गरेको अफगानिस्तानले ४९.३ ओभरमा २६१ रनमा अलआउट भयो।अफगानिस्तानका जाम्सीद जार्दानले शतक प्रहार गरे। अन्तिम ओभरमा रिटायर्ड हट हुनुअघि उनले १०६ रन जोडे। उनले १५२ बलमा ८ चौका प्रहार गरे।जाम्सीदले चौथो विकेटका लागि रहिमुल्लाह जुरमतिसँग ८१ रनको साझेदारी गरेका थिए। सो साझेदारी नेपालका दिपेश कँडेलले तोडेका थिए।२८औं ओभरको अन्तिम बलमा सुवास भण्डारीबाट क्याच हुनुअघि रहिमुल्लाहले ६५ बलमा २ चौकाको मद्दतमा ३५ रन जोडे।रहिमुल्लाहसँगै नुमान शाहले  पनि जाम्सीदसँग ९७ रनको साझेदारी गर्दा अफगानिस्तानको स्कोर बढेको थियो। नुमानले ४१ बलमा ५ चौका र ३ छक्काको मद्दतमा ६० रन जोडेको थियो। अफगानिस्तानका खलिल अहमद १३ रन र कप्तान नशीर खान ४ रनमा आउट भए। त्यसअघि हेमन्त धामीले सातौं ओभरमा लगातार दुई विकेट लिए। उनले सातौं ओभरको तेस्रो बलमा अक्रम मोहम्मदजइ र चौथो बलमा खालिद तानिवालको विकेट लिए। खालिद १० र अक्रम मोहम्मदजई शून्य रनमै आउट भए।दोस्रो ओभरमै अफगानिस्तानका ओपनर वाफिउल्लाह ताराखिललाई नेपालका गुल्सन झाले दोस्रो ओभरमा आउट गरे। उनले ९ बलमा २ चौका र १ छक्का प्रहार गरेका थिए।बलिङमा नेपालका हेमन्त धामी, सुवास भण्डारी र गुल्सन झाले २-२ विकेट लिए। आकाश चन्द र दिपेश कँडेलले १- १ विकेट हात पारे।नेपाल पहिलो खेलमा पाकिस्तानसँग ७ विकेटले पराजित भएको थियो भने अफगानिस्तान पनि भारतसँग ७ विकेटले पराजित भएको थियो।८ देश सम्मिलित जारी प्रतियोगितामा नेपाल, भारत, पाकिस्तान र अफगानिस्तान समूह ‘ए’मा छन् भने श्रीलंका, बंगलादेश, युएई र जापान समूह ‘बी’मा छन्।दुई समूहको शीर्ष दुई टिम सेमिफाइनल पुग्नेछन्। सेमिफाइनल जितेका दुई टिमले पुस १ गते एसिसी यू-१९ एसिया कपको उपाधिका लागि खेल्नेछन्।", "images": ["https://img.setoparty.com/uploads/posts/408464111_762610702561979_3699330454110894538_n-1702210196.jpg"]},
{"link": "https://www.setopati.com/sports/cricket/317704", "title": "नेपालले एकै ओभरमा गुमायो दुई विकेट", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "एसिसी यू-१९ एसिया कपमा अफगानिस्तानले दिएको २६२ रनको लक्ष्य पछ्याएको नेपालले पाँच विकेट गुमाइसकेको छ। नेपालले १९औं ओभरमा लगातार दुई विकेट गुमायो। १८.३ ओभरमा उत्तम मगर ४ रनमा र दुई बलपछि आकाश त्रिपाठी शून्यमा आउट भए। दुवैलाई अफगानिस्तानका मारूखीले एलबिडब्लूको धरापमा पारेका थिए। नेपालले पाँच विकेट गुमाउँदा १८.५ ओभरमा ७९ रन जोडेको थियो।त्यसअघि कप्तान देव खनाल २४ रन जोडेर आउट भएका छन्। उनले ३७ बल खेल्दा १ चौका प्रहार गरे। नेपालले सात ओभरभित्रै दुई विकेट गुमाएको थियो। ओपनिङ ब्याटर विपिन रावल पहिलो ओभरको चौथो बलमा फारुदूनको बलिङमा विकेट पछाडि शून्यमा क्याच भए। यस्तै ६.१ ओभरमा दिपक बोहरा १३ बलमा १५ रनमा जोडेर आउट भए। उनी पनि फारुदूनकै बलमा आउट भए।दुबईको आइसिसी ओभल-२ मा टस जितेको नेपालले फिल्डिङ रोजेपछि पहिले ब्याटिङ गरेको अफगानिस्तानले ४९.३ ओभरमा २६१ रनमा अलआउट भयो।अफगानिस्तानका जाम्सीद जार्दानले शतक प्रहार गरे। अन्तिम ओभरमा रिटायर्ड हट हुनुअघि उनले १०६ रन जोडे। उनले १५२ बलमा ८ चौका प्रहार गरे।जाम्सीदले चौथो विकेटका लागि रहिमुल्लाह जुरमतिसँग ८१ रनको साझेदारी गरेका थिए। सो साझेदारी नेपालका दिपेश कँडेलले तोडेका थिए।२८औं ओभरको अन्तिम बलमा सुवास भण्डारीबाट क्याच हुनुअघि रहिमुल्लाहले ६५ बलमा २ चौकाको मद्दतमा ३५ रन जोडे।रहिमुल्लाहसँगै नुमान शाहले  पनि जाम्सीदसँग ९७ रनको साझेदारी गर्दा अफगानिस्तानको स्कोर बढेको थियो। नुमानले ४१ बलमा ५ चौका र ३ छक्काको मद्दतमा ६० रन जोडेको थियो। अफगानिस्तानका खलिल अहमद १३ रन र कप्तान नशीर खान ४ रनमा आउट भए। त्यसअघि हेमन्त धामीले सातौं ओभरमा लगातार दुई विकेट लिए। उनले सातौं ओभरको तेस्रो बलमा अक्रम मोहम्मदजइ र चौथो बलमा खालिद तानिवालको विकेट लिए। खालिद १० र अक्रम मोहम्मदजई शून्य रनमै आउट भए।दोस्रो ओभरमै अफगानिस्तानका ओपनर वाफिउल्लाह ताराखिललाई नेपालका गुल्सन झाले दोस्रो ओभरमा आउट गरे। उनले ९ बलमा २ चौका र १ छक्का प्रहार गरेका थिए।बलिङमा नेपालका हेमन्त धामी, सुवास भण्डारी र गुल्सन झाले २-२ विकेट लिए। आकाश चन्द र दिपेश कँडेलले १- १ विकेट हात पारे।नेपाल पहिलो खेलमा पाकिस्तानसँग ७ विकेटले पराजित भएको थियो भने अफगानिस्तान पनि भारतसँग ७ विकेटले पराजित भएको थियो।८ देश सम्मिलित जारी प्रतियोगितामा नेपाल, भारत, पाकिस्तान र अफगानिस्तान समूह ‘ए’मा छन् भने श्रीलंका, बंगलादेश, युएई र जापान समूह ‘बी’मा छन्।दुई समूहको शीर्ष दुई टिम सेमिफाइनल पुग्नेछन्। सेमिफाइनल जितेका दुई टिमले पुस १ गते एसिसी यू-१९ एसिया कपको उपाधिका लागि खेल्नेछन्।", "images": ["https://img.setoparty.com/uploads/posts/408483129_762611309228585_8482525449469580376_n-1702207632.jpg"]},
{"link": "https://www.setopati.com/art/bollywood/317753", "title": "'एनिमल' अभिनेता कुणाल ठाकुरसँग मुक्ति मोहनले गरिन् बिहे", "author": " सेतोपाटी कला ", "published_date": "प्रकाशित मिति: सोमबार, मंसिर २५, २०८० ", "detail": "डान्सर तथा अभिनेत्री मुक्ति मोहनले बिहे गरेकी छन्।उनले शनिबार अभिनेता कृणाल ठाकुरसँग विवाह गरेकी हुन्। मुक्तिले आफ्नो विवाहको केही तस्बिर इन्स्टाग्राममा सार्वजनिक गरेकी छन्। तस्बिरमा मुक्तिको दिदीबहिनी शक्ति मोहन, नीति मोहन र कृति मोहनलाई देख्न सकिन्छ।'मैले तपाईमा आफ्नो जीवनसाथी पाएँ। तपाईको साथ मैले पाउने भाग्यमा लेखिएको छ। भगवान, परिवार र साथीभाइको आशीर्वादका लागि आभारी छु। हाम्रो परिवार खुशी छन् र श्रीमान-श्रीमतीको रूपमा हाम्रो आगामी यात्राका लागि तपाईहरूको आशीर्वाद चाहन्छौं,' उनले लेखेकी छन्।मुक्तिले 'झलक दिखला जा ६' र 'खतरों के खिलाडी ७' मा भाग लिएकी थिइन्। उनले 'लस्ट स्टोरिज २, हेट स्टोरी र ब्लड ब्रदर्स' जस्ता फिल्ममा काम गरेकी छन्। कृणालले फिल्म 'एनिमल' मा रश्मिका मन्दनाको मंगेतरको भूमिका निर्वाह गरेका छन्।", "images": ["https://img.setoparty.com/uploads/posts/mukti-1702277992.jpg", "https://img.setoparty.com/uploads/posts/mukti-1702277834.jpg?timestamp=1702277836853", "https://img.setoparty.com/uploads/posts/mukti-2-1702277833.jpg?timestamp=1702277836853", "https://img.setoparty.com/uploads/posts/mukti-1-1702277833.jpg?timestamp=1702277836853", "https://img.setoparty.com/uploads/posts/mukti-3-1702277833.jpg?timestamp=1702277836853", "https://img.setoparty.com/uploads/posts/mukti-4-1702277833.jpg?timestamp=1702277836853"]},
{"link": "https://www.setopati.com/art/bollywood/317688", "title": "पानमसलाको विज्ञापन गरेको भन्दै यी अभिनेतालाई कारबाही गर्न आदेश ", "author": " सेतोपाटी कला ", "published_date": "प्रकाशित मिति: आइतबार, मंसिर २४, २०८० ", "detail": "बलिउडका तीन अभिनेतालाई सरकारले सूचना पठाएको छ। शाहरूख खान, अक्षर कुमार र अजय देवगनलाई सरकारले सूचना पठाएको हो।उनीहरूले सुतिजन्य पदार्थको विज्ञापन गरेको कारण केन्द्रिय सरकारले यस्तो सूचना पठाएको हो। सरकार पक्षको वकिलले यो बारे उच्चतम न्यायालयतर्फबाटै सुनुवाइ भएको बताउँछन्। केन्द सरकारले इलाहाबाद उच्च न्यायालयको लखनउ बेञ्चलाई पान मसाला विज्ञापनको मामिलामा अभिनेताहरूलाई कारबाही गर्न सूचना जारी गरेको जानकारी दिएको छ। योबारे न्यायालयले ९ मे २०२४ सुनुवाई गर्ने भएको छ। न्यायधिस राजेश चौैहानको एकल इजलासले अवहेलना याचिका पारित गरेको थियो। चौहानको एकल इजलासले केन्द्र सरकारलाई याचिकाकर्ताको प्रतिनिधित्वमा निर्णय गर्न निर्देशन दिएको हो। पानमसलाको प्रचारले युवा पुस्तालाई असर पुर्याएको भन्दै उनीहरूलाई कारबाही गर्न यस्तो आदेश दिएको हो।न्यायालयले यसबारे गत अक्टोबर २२ मा सरकारलाई प्रतिवेदन दिएको थियो। तर अभिनेताहरूलाई कारबाही भएन। यसपछि उच्च न्यायालयले केन्द्र सरकारको कैबिनेट सचिवलाई नोटिस जारी गरेको हो। शुक्रबार भएको सुनुवाइपछि सरकारले यी अभिनेताहरूलाई यस्तो सूचना पठाएको हो।  ", "images": ["https://img.setoparty.com/uploads/posts/796615-shahrukhkhan-akshaykumar-movie1624610174.jpg"]},
{"link": "https://www.setopati.com/global/australia/317420", "title": "अस्ट्रेलियामा नेपाली विद्यार्थीहरूमाथि पढाइभन्दा कामको 'प्रेसर'", "author": " हेमन्त काफ्ले ", "published_date": "प्रकाशित मिति: बुधबार, मंसिर २०, २०८० ", "detail": "अस्ट्रेलियामा विद्यार्थीहरूमाथि पढाइभन्दा कामको 'प्रेसर' बढ्न थालेको छ। जसका कारण विद्यार्थीहरूमा समस्या देखिन थालेको छ।यही साता मात्रा एक जना नेपाली विद्यार्थीले फेसबुक लाइभ गरी आफू डिप्रेसनमा भन्दै आत्महत्या गर्ने चेतावनी दिएका थिए।  एनआरएनए अस्ट्रेलियामा यो कुरा जानकारीमा आएलगत्तै प्रहरीले ट्र्याक गरी उनलाई उद्धार गरेको थियो।पछिल्लो समय विद्यार्थीहरूमा पढाइभन्दा कामको प्रेसर भएको यस्ता किसिमका समस्या देखिन थालेको एनआरएनए अस्ट्रेलियाका अध्यक्ष अनिल पोखरेलले बताए।'आत्महत्या गर्नुको साथै घरपरिवारबाट  सम्पर्कविहीन भइदिने समस्या पनि विकराल बन्दै गइरहेको छ', अध्यक्ष पोखरेलले भने।यहाँ ठूलो सपना बोकेर पढ्न आउने विद्यार्थीहरूले बसाइ, काम र पढाइलाई सन्तुलन गर्न सकेन भने निकै दबाबमा पर्ने गर्छन्।'महँगो पढाइ र कामको चाप अनि बसाइ र खानपिनको सन्तुलन नमिल्दा विद्यार्थीहरू मानसिक दबाबमा पर्ने अर्को कारण हो', उनी भन्छन्।  अर्कोतिर भने लागुपर्दाथ र जुवातासको कुलतले पनि केही नेपाली विद्यार्थीहरूलाई मानसिक तनावमा पारेको देखिएको उनी बताउँछन्।विगत वर्षहरूमा फर्केर हेर्ने हो भने डिप्रेसनको कारण करिब डेढ दर्जन नेपाली विद्यार्थीहरूले अस्ट्रेलियामा विविध कारण आत्महत्या गरेको तथ्यांकले देखाउँछ।करिब ८० हजार नेपाली विद्यार्थीहरू अध्ययन गर्ने अस्ट्रेलियामा छोराछोरी पढ्न पठाएपछि ढुक्क हुने अभिभावकहरू पनि गम्भीर हुनुपर्ने बेला आएको एनआरएनका कोषाध्यक्ष अर्जुन गौतम बताउँछन्।अस्ट्रेलियामा मनोरोगले धेरैलाई ग्रस्त पारेको छ। यसबाट नेपाली विद्यार्थी पनि प्रभावित हुन थालेका छन्। हुन त पछिल्लो दुई वर्षमा एनआरएन अस्ट्रेलियाले १३ जना नेपाली विद्यार्थीलाई मानसिक समस्याका कारण नेपाल पठाइसकेको छ।नेपालमै लागुपदार्थमा फसेका र यता सप्रिन्छन् भनेर पढ्न पठाएकाहरू झन् बिग्रेको अवस्था समेत देखेको ग्रानभिल नेपाली समाजका अध्यक्ष भीम बस्नेत बताउँछन्।", "images": ["https://img.setoparty.com/uploads/posts/1527825049australai-sydney.jpg"]},
{"link": "https://www.setopati.com/sports/football/317722", "title": "ललितपुर शीर्ष स्थानमा उक्लियो", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "नेपाल सुपर लिगमा ललितपुर सिटी एफसी शीर्ष स्थानमा उक्लिएको छ।आइतबार एफसी चितवनलाई ३-१ गोलले हराउँदै ललितपुर शीर्ष टिम बनेको हो।ललितपुरका लागि पापा केबेले दुई गोल गर्दा विवेक बस्नेतले एक गोल थपे।जितसँगै ललितपुरले ५ खेलबाट ९ अंक जोडेको छ। ४ खेलबाट ८ अंक जोडेको धनगढी दोस्रो स्थानमा झर्दा चीतवन ५ अंकसहित छैटौं स्थानमा छ। ", "images": ["https://img.setoparty.com/uploads/posts/FB_IMG_1702223806754-1702223939.jpg"]},
{"link": "https://www.setopati.com/sports/football/317724", "title": "चार खेलपछि म्यानचेस्टर सिटीको जित", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "म्यानचेस्टर सिटीले लुटन टाउनलाई हराउँदै प्रिमियर लिगमा चार खेलको जितविहीन यात्रा समाप्त गरेको छ।पहिलो हाफमा एक गोलले पछि परेको सिटीले दोस्रो हाफमा दुई गोल गर्दै २-१ को जित निकाल्यो। सिटीले डिसेम्बर २०१९ पछि पहिलो पटक लिगमा लगातार चार खेलमा जितबिहिन यात्रा सामना गरिरहेको थियो।यो सिजन पछिल्ला चारमध्ये सिटी तीन खेलमा बराबरीमा रोकिदा एक खेलमा पराजित भएको थियोे।एडेबायोले पहिलो हाफको इन्जुरी टाइममा लुटनलाई अग्रता दिलाएका थिए।तर दोस्रो हाफमा सिटीका बर्नार्डो सिल्भाले  गोल गर्दै खेल बराबरीमा ल्याए। त्यसको तीन मिनेटपछि ज्याक ग्रेलिसले जुलियन अल्भारेजको लो क्रसलाई गोलमा परिणत गर्दा सिटीले अग्रता लियो।जितसँगै सिटी चौथो स्थानमा रहदा शीर्ष स्थानको लिभरपुलभन्दा चार अंकले पछि छ।", "images": ["https://img.setoparty.com/uploads/posts/FB_IMG_1702225383625-1702225415.jpg"]},
{"link": "https://www.setopati.com/nepali-brand/316073", "title": "मीठा परिकार खुवाउने मुस्कान", "author": " जुना श्रेष्ठ ", "published_date": "प्रकाशित मिति: शुक्रबार, मंसिर १, २०८० ", "detail": "बेकरी परिकारको प्रयोग बढ्दै जाँदा बजारमा केक, कुकिज, ब्रेड, कपकेक जस्ता मीठा परिकार बनाउने स्वदेशी कम्पनीको संख्या बढ्दो छ। तिनैमध्येको एक हो 'सुगर स्याक'।चार वर्षअघि सुरू भएको कम्पनीले हाल १८ वटा स्वादमा केक, कुकिज, टार्ट, कपकेक, ब्राउनी, डोनट, मफिन, चकलेट, ब्रेड लगायत बेकरी परिकार बनाउँछ। यहाँ ८५ रूपैयाँ पर्ने टार्टदेखि प्रतिपाउन्ड दुई हजार सय रूपैयाँसम्म पर्ने चिज केक उपलब्ध छ।यी सबै परिकार २४ वर्षीया मुस्कान नेहरले बनाउँछिन्। उनी कम्पनीकी सञ्चालक पनि हुन्। उनलाई आमा सुनिता र बहिनी कृतिकाले सघाउँछन्। दुई जना कर्मचारी पनि छन्।'सुरूदेखि नै आमाछोरीले काम गर्‍यौं। माग बढ्दै गएपछि तीन जनाले भ्याइएन। अहिले कर्मचारी पनि छन्,' उनले भनिन्।आमा र कृतिका आउटलेट (पसल) हेर्छन्। मुस्कान उत्पादनमा व्यस्त रहन्छिन्, कर्मचारीले सघाउँछन्।२०७६ जेठमा सुरू भएको सुगर स्याकले २०८० भदौसम्म घरमै तयार परिकार अनलाइनमार्फत बिक्री गर्थ्यो। थोकमा मात्र अर्डर लिन्थ्यो। गत असारमा काठमाडौंको नक्सालमा आउटलेट खुलेको हो। मुस्कानलाई हजुरबुबाले सुरूदेखि नै आफ्नै आउटलेट खोल्न भन्थे। ढिला भए पनि आखिरमा हजुरबुबाको प्रेरणाले आउटलेट खुलेको उनी बताउँछिन्।ग्राहकहरूले अनलाइनका साथै आउटलेटबाट खरिद गर्न वा आएर अर्डर गर्न सक्छन्। मुस्कानका अनुसार आउटलेटमा ग्राहकहरूको प्रतिक्रिया निकै सकारात्मक छ।'उत्पादन पनि अर्डरअनुसार नै गर्छौं,' मुस्कानले भनिन्, 'राम्रो केक छिनभरमा तयार हुँदैन। भोलि चाहिएको भने आजै काम सुरू गर्नुपर्छ।'मुस्कानलाई बेकिङमा खुबै रूचि छ। उनले भारतको बैंगलोरस्थित 'लाभोन्नी एकेडेमी अफ बेकिङ साइन्स एन्ड पेस्ट्री कला' संस्थानबाट डिप्लोमा गरेकी छन्।उनी बाह्र कक्षाको पढाइ सकेर बैंगलोर गएकी थिइन्। डिप्लोमा सकेर २०७५ सालमा नेपालकै ह्यात रिजेन्सीमा इन्टर्नसिप गर्न आइन्।'६ महिनाको इन्टर्नसिप सकेपछि मलाई आफ्नै काम गर्छु भन्ने भयो। बजार मागअनुसार भिन्न प्रकारका डिजर्ट (गुलिया परिकार) दिन चाहन्थेँ। पढाइमा सिकेको सीप व्यवहारमा उतार्न चाहन्थेँ,' उनले भनिन्।बजारमा धेरैजसो एकै खाले र कृत्रिम स्वादमा केक पाइने उनले अनुभव गरेकी थिइन्। त्यसैले प्राकृतिक र केही फरक स्वादमा केक बनाइन्। सामाजिक सञ्जालमा प्रचार गरिन्। अनलाइनबाट अर्डर लिने र डेलिभरीको प्रबन्ध मिलाइन्। सुरूमा निकै पातलो अर्डर आए पनि छोटो समयमै बढ्दै गयो। उनको आवास क्षेत्र नक्साल आसपासबाट अर्डर बढ्यो। घरमा बनेको ताजा र बजारमा उपलब्धभन्दा केही फरक स्वादको केक ग्राहकले रूचाए।'कस्टमाइज्ड (ग्राहकको रोजाइ अनुसार) केक बनाउनु सुगर स्याकको विशेषता हो,' उनले भनिन्, 'विशेषगरी चिज र रसमलाई केक कस्टमाइज्ड हुन्छ। यसरी बनाउन मलाई रमाइलो लाग्छ। आफ्नो कला र क्षमता देखाउन पाउँछु।' अर्डरमध्ये कम्तीमा ८० प्रतिशत कस्टमाइज्ड हुने उनले जानकारी दिइन्।सुगर स्याकले केक लिन सकेसम्म ग्राहकलाई नै बोलाउँछ। यसो गर्दा ग्राहकले आफ्नो सामान सुरक्षित पुर्‍याउँछन्, गुनासो कम हुन्छ भन्ने मुस्कानलाई लाग्छ।'केक सुरक्षित रूपमा पुग्नुपर्छ। डेलिभरी कम्पनीहरूको भर पर्दा ग्राहक नै जिम्मेवार हुनुपर्छ। हामी सकेसम्म ग्राहकलाई आफैं आएर लैजान भन्छौं, उहाँहरूलाई सहयोग पनि गर्छौं,' उनले भनिन्।आउटलेटका हेरक बिहान परिकार तयार हुन्छ। बेकरी परिकार बढीमा एक सातासम्म खान योग्य मानिन्छ। सुगर स्याकले सकेसम्म एक दिनमै बिक्री भइसक्ने गरी मात्र उत्पादन गर्छ।मुस्कानको दिनचर्या सुगर स्याकको किचनबाट सुरू भएर त्यसमै अन्त्य हुन्छ। फुर्सदको समय बेकरीका स्वादको विविधता परीक्षणमा बिताउँछिन्।बेकिङप्रति मुस्कानको रूचिको स्रोत उनकी आमा सुनिता हुन्। सुनितालाई पनि बेकिङमा रूचि थियो, छ। उनी खास अवसरमा आफ्नै भान्सामा केक बनाउँथिन्। आमाको बेकिङ सीपबाटै मुस्कान प्रेरित भइन्।'आमाले सानै उमेरदेखि केक बनाउनुभएको रहेछ। हाम्रा लागि प्रेसर कुकरमा केक र मफिन बनाउनुहुन्थ्यो,' मुस्कानले भनिन्, 'आमालाई सघाउँदा सघाउँदै मलाई पनि त्यसमै रूचि भयो।'उनकी आमा रेसिपी बुक हेरेर बेकिङ गर्थिन्। छोरीका पालामा युट्युब आयो। मुस्कान १३–१४ वर्षको उमेरमै केक बनाउन जान्ने भएकी थिइन्। बैंगलोरमा कोर्स नै गरेपछि विज्ञ र व्यवसायी बनेकी हुन्।मुस्कानका अनुसार चार वर्षअघि २० हजार रूपैयाँ लगानीमा सुगर स्याक सुरू भएको हो।केकसँगै गुलियो कन्फेक्सन, कपकेक, क्रिमटार्ट र केकसिकल्सको माग बढ्दो छ। विशेष गरी युवावर्गले क्रिमटार्ट र केकसिकल्स रूचाएको छ। क्रिमटार्टमा बटर कुकिजको बेसमा बटरक्रिमले पाइपिङ गरिएको हुन्छ। केकसिकल्स एक प्रकारको केक नै हो जुन पप्सिकलको आकारमा हुन्छ।गुलियो परिकार बनाउने भएकाले कम्पनीको नाम सुगर स्याक राखेको उनले बताइन्।'अहिलेको समयमा सबै किसिमका अवसरमा डिजर्ट अनिवार्य भएको छ। यसले खानाको शोभा पनि बढाउँछ। यसकारण पनि बेकरी व्यवसाय फस्टाएको छ,' उनले भनिन्।बजारमा बेकरी उत्पादक धेरै छन् तर गुणस्तरमा भिन्नता छ। खाद्य परिकारमा गुणस्तर निकै महत्त्वको पक्ष हो। उच्च गुणस्तरले व्यवसायी र ग्राहक दुबैलाई लाभ हुने उनी बताउँछिन्। त्यसैले उनको प्राथमिकता उच्च गुणस्तरमै छ।उनको लक्ष्य भने भविष्यमा सुगर स्याकबाट बेकरी कक्षा सञ्चालन गर्ने हो।भन्छिन्, 'म गुणस्तरीय बेकरी उत्पादन विस्तार गर्न चाहन्छु।'", "images": ["https://img.setoparty.com/uploads/posts/sugar-shack-(1)-1700156441.jpg", "https://img.setoparty.com/uploads/posts/sugar-shack-(4)-1700156442.jpg?timestamp=1700156592251", "https://img.setoparty.com/uploads/posts/sugar-shack-(3)-1700156441.jpg?timestamp=1700156615808", "https://img.setoparty.com/uploads/posts/sugar-shack-(1)-1700156441.jpg?timestamp=1700156666255"]},
{"link": "https://www.setopati.com/sports/football/317750", "title": "बार्सिलोनालाई पराजित गर्दै जिरोना शीर्ष स्थानमा", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "जिरोना स्पेनिस ला लिगाको शीर्ष स्थानमा उक्लिएको छ।आइतबार राति बार्सिलोनामाथि ४-२ गोलको जित निकाल्दै जिरोना शीर्ष स्थानमा पुगेको हो। पहिलो हाफमा जिरोनाले २-१ अग्रता लिँदा दोस्रो हाफमा पनि समान गोल भएको थियो।लिगमा जिरोनाले १६ खेलबाट ४१ अंक जोडेको छ। दोस्रो स्थानको रियलको ३९ अंक छ भने एक खेल कम खेलेको तेस्रो स्थानको एट्लेटिको म्याड्रिडको ३४ अंक छ। बार्सिलोना पनि ३४ अंक छ।जिरोनाले ला लिगाको चौथो सिजन खेलिरहेको छ भने उसले लिगमा अहिलेसम्म दशौं  स्थानभन्दा माथिको नतिजा हात पार्न सकेको छैन। ", "images": ["https://img.setoparty.com/uploads/posts/406516325_922662375891089_1982250556941764092_n-1702275194.jpg"]},
{"link": "https://www.setopati.com/nepali-brand/317011", "title": "सातुको ब्रान्ड बनाउन लागिपरेका पृथ्वी", "author": " जुना श्रेष्ठ ", "published_date": "प्रकाशित मिति: शुक्रबार, मंसिर १५, २०८० ", "detail": "गाउँघरमा मकै, गहुँ, जौ, चना, भटमास इत्यादि भुटेर सातु बनाउने अनि चिया, दूध वा पानीमा घोलेर खाने–खुवाउने चलन छ। सातुको जाउलो बनाएर पनि खाइन्छ। यस्तो सातु स्वस्थकर र शक्तिवर्द्धक मानिन्छ। तर पछिल्लो समय सातुको ठाउँ बिस्कुट, चाउचाउ, पाउरोटी जस्ता तयारी खानाले लिन थालेको छ। सातुले दिने पोषण आधुनिक तयारी खानाले नदिने पोषणविदहरूले बताउँदै आएका छन्।यही तथ्य बुझाउँदै मौलिक खाजा सातु पुनरूत्थान गर्न लागिपरेका छन् पोखराका २५ वर्षीय पृथ्वीकल्याण पराजुली। उनी पोषणविद भने होइनन्, ब्रान्डिङ र मार्केटिङका विद्यार्थी हुन्। पोसिलो फुड्स प्रडक्ट्स प्रालि दर्ता गरेर सातुको ब्रान्डिङ र मार्केटिङमा लागेका छन्।'हामीले उत्पादन गर्ने सातुको ब्रान्ड नाम पनि सातु नै हो। चार प्रकारको सातु बजारमा पुर्‍याइरहेका छौं,' पृथ्वीले भने।बालबालिका र वृद्धका लागि मल्टिग्रेन सातु छ। वयस्कका लागि नट्टी डिलाइट, गर्भवतीका लागि प्रोटिन प्लस र खेलाडीका लागि न्युट्री प्लस पाइन्छ।मल्टिग्रेन गहुँ, मकै, चना, भटमास र डेट्स (छोगडा) प्रशोधन गरेर बनाइएको हुन्छ। नट्टी डिलाइटमा गहुँ, मकै, चना, भटमास, डेट्स, आलमन्ड (भारतीय बदाम), आलस र बदाम हुन्छ। प्रोटिन प्लसमा चना, भटमास, बदाम, आलमन्ड र डेट्स हुन्छ।न्युट्री प्लस यो कम्पनीको विशेष उत्पादन अर्थात् 'सिग्नेचर प्रडक्ट' हो। यो चना, भटमास, आलमन्ड, फर्सीको बियाँ, आलस, ओखर, डेट्स, तिल र खर्बुजाको बियाँबाट बनाइन्छ। 'यी कुनै पनि सातुमा चिनी र कृत्रिम स्वाद मिसाइएको हुँदैन। बरू दूधको पाउडर मिसाइएको हुन्छ,' पृथ्वीले भने, 'पोसिलोको सातु गुलियो र मिठो बनाउन चिनी र कृत्रिम स्वाद मिसाउँदैनौं। स्वाद प्राकृतिक हुन्छ।'सातु पानीमा सिधै घोलेर वा दूध, दही र फलफूलसँग खाँदा हुन्छ। अमिलो फलफूल उपयुक्त हुँदैन। एक पटकमा ५० ग्राम सातु खानु उचित हुन्छ। सामान्यतया पोसिलो फुड्सको सातु उत्पादन मितिले एक वर्षसम्म खान मिल्छ। प्याकेट खोलेपछि भने ४५ दिनभित्र खाइसक्नु राम्रो हुन्छ।हाल ४०० ग्राम, ७५० ग्राम र एक हजार ८०० ग्रामसम्मको प्याकेजिङमा सातु उपलब्ध छ। मूल्य १६० रूपैयाँदेखि एक हजार आठ सय रूपैयाँसम्म छ।पृथ्वीका अनुसार पोसिलो फुड्सको सातु फिटनेस क्षेत्रका व्यक्तिले धेरै रूचाएका छन्। ग्राहक पनि यही क्षेत्रका बढी छन्।'सातु बिर्सिँदै गएको पुस्तामा पनि यसप्रति रूचि बढेको छ। युवा पुस्ताले सातुको फाइदा थाहा पाएको छ,' उनले भने, 'मौलिक खानामध्ये सातु पुनरूत्थान गर्न सकेकोमा खुसी लागेको छ।'पृथ्वीले काठमाडौं कलेज अफ म्यानेजमेन्टबाट इन्टरनेसनल बिजनेस एडमिनिस्ट्रेसनमा स्नातक तहको पढाइ पूरा गरेका छन्। सातौं सेमेस्टरमा छँदा पढाइकै सिलसिलामा २०७६ सालमा उनी थाइल्यान्ड पुगेका थिए। उनले त्यहाँको बजार अवलोकन गर्दा रैथाने उत्पादनलाई प्राथमिकता दिएको देखे। 'थाइल्यान्डमा स्थानीय उत्पादनलाई प्रोत्साहन गरिँदो रहेछ। त्यहाँ त स्थानीय उत्पादन केन्द्रित बजार नै हुँदो रहेछ,' उनले भने, 'मैले नेपालमा पनि स्थानीय उत्पादनको बजार हुन सक्ने सम्भावना देखेँ र अवधारणा बन्यो।' उनी ६ महिना थ्याइल्यान्ड बसे। फर्केपछि मौलिक नेपाली उत्पादन र त्यसको ब्रान्डिङको सम्भावना खोजी गरे। उनी उपयुक्त किसिमको मौलिक परिकारको खोजीमा थिए। त्यही समय कोरोना फैलियो र लकडाउन भयो। लकडाउनमा उनले अनलाइन बजार अध्ययन गरे। रूचिका आधारमा खाद्यसम्बन्धी व्यवसाय रोजे। लकडाउनपछि उनी गृहजिल्ला पोखरा फर्के। त्यहाँ आसपासका गाउँ घुमे। रैथाने अन्न र परिकार पहिचान गरे। कृषि विशेषज्ञ, पोषणविद र खाद्य विशेषज्ञहरू भेटे। मौलिक र पोसिलो खाद्य वस्तुबारे छलफल गरे।त्यही क्रममा पोषणविद सुशील पराजुलीसँग भेट भयो। सुशीललाई पृथ्वीको व्यावसायिक अवधारण रोचक लाग्यो। उनीहरू सहकार्यमा अघि बढे।'सुरूमा नेपालका विभिन्न ठाउँमा पाइने अन्न र जडिबुटी अलिक फराकिलो सहरी बजारमा पुर्‍याउने योजना बनायौं,' पृथ्वीले भने।उनीहरूले जम्मा पाँच लाख रूपैयाँ लगानीमा काम थाले। २०७७ माघमा कम्पनी दर्ता भयो। हिमाली भेगको स्याउ, सिमी, दाल, भटमास, फापर; पहाडी भेगको गहुँ, जौ, तोरी; तराईको गहुँ, दाल, मकै जस्ता विभिन्न अन्न प्याकेजिङ गरेर बजार पुर्‍याउन थाले। स्थानीय तरिकामा उत्पादन हुने सातु, सुकेको च्याउ र सिस्नोको धूलो पनि बेचे।हाल बजार लगायतका कम्पनी व्यवस्थापनको काम पृथ्वीले सम्हालेका छन्। उत्पादनको काम सुशीलको जिम्मामा छ।पृथ्वीलाई रैथाने परिकारले लोभ्याउँछ। कुनै नयाँ ठाउँ पुग्दा उनी त्यहाँको रैथाने परिकार खोजी गर्छन्, खान्छन्। 'म जहाँ जाँदा पनि सुरूमा त्यो ठाउँको विशेष र मौलिक परिकार खोज्छु। यस्तो खानामा अलग्गै स्वाद हुन्छ,' उनले भने, 'आफ्नो रूचि अनुसारको काम खोज्दै जाँदा पोसिलो फुड्स सुरू भयो।'पोसिलो फुड्सले स्थानीय अन्नहरू पनि बेच्छ। तर मानिसहरूको चासो सातुमै देखियो। यो चासोले उनीहरू उत्साहित भए। सातुको ब्रान्ड बनाएर अघि बढ्ने सोचे।बजार र विदेशबाट आउने सातुजस्ता खाद्यबारे अध्ययन गरे। अन्ततः आपसी सल्लाहमा पृथ्वी र सुशील सातुलाई नै कम्पनीको ब्रान्ड बनाएर अघि बढ्ने निष्कर्षमा पुगेका हुन्।'हामी पोषणले भरिपूर्ण र विभिन्न उमेर समूहका लागि आवश्यक मात्रा मिलेको नेपाली सातुको ब्रान्ड बनाउने निर्णयमा पुग्यौं,' उनले भने।दुई वर्षअघि उनीहरूले 'सातु' ब्रान्ड नाम राखेर काम थाले। हालसम्म बजारबाट सकारात्मक प्रतिक्रिया पाइरहेको उनले बताए।धेरैले सातुलाई 'सप्लिमेन्टरी फुड' अर्थात् 'पूरक खाद्य' मान्ने पृथ्वीको अनुभव छ। सप्लिमेन्टरी फुड भन्नाले शरीरलाई आवश्यक कुनै पोषण तत्व नपुग्दा त्यसको आपूर्तिका लागि खाइने अतिरिक्त खाना हो। उनी भने सातुलाई पूरक खाद्य होइन, पूर्ण पोषक खाद्य मान्छन्।उनका अनुसार नेपालीहरूका लागि सातु पूर्ण खाना हो। हामीभन्दा पहिलेको पुस्तासम्म यस्तै चलन थियो। खाजा पनि सातुकै हुन्थ्यो। त्यसैले त्यही सातु अझ पोसिलो बनाएर ल्याएको उनले बताए।कारखाना स्थापना, सातु बनाउने सामग्री व्यवस्थापन, सातु परीक्षण, किसान र डिलरहरूसँग सहकार्य लगायत काम पूरा गरेर सातु बजारमा पुर्‍याउन करिब एक वर्ष लाग्यो। मागअनुसार सातु विभिन्न डिलरमार्फत काठमाडौं उपत्यका, चितवन, झापा, सुनसरी लगायतमा पुग्छ। सेल्सबेरी, डिजी मार्ट, बिग मार्ट, लगायत स्टोरबाट र दराज अनलाइनबाट किन्न सकिन्छ।दुई जना कर्मचारी राखेर सुरू भएको कम्पनीमा हाल २० जना कर्मचारी छन्। पोखराको पोखराबेसीमा रहेको कारखानाबाट दैनिक सरदर तीन सय केजी सातु उत्पादन हुन्छ। यसको कार्यालय ललितपुरमा पनि छ। काठमाडौं उपत्यकाबाट नेपालभर पुग्न र सम्बन्ध विस्तार गर्न सहज हुने भएकाले यहाँ कार्यालय राखिएको हो।भविष्यमा सातुका प्रकार थप्ने र अन्तर्राष्ट्रिय बजारसम्म पुग्ने लक्ष्य छ।'नेपालमा व्यवसाय गर्न इच्छुकका लागि धेरै अवसर छन्। बजार अध्ययन गरेर योजनाबद्ध ढंगले अघि बढ्ने हो भने राम्रो आम्दानी गर्न सकिन्छ,' उनले भने।", "images": ["https://img.setoparty.com/uploads/posts/PK-satu-(3)-1701368773.jpg", "https://img.setoparty.com/uploads/posts/PK-satu-(4)-1701368772.jpg?timestamp=1701368853804", "https://img.setoparty.com/uploads/posts/PK-satu-(1)-1701368772.png?timestamp=1701368866527"]},
{"link": "https://www.setopati.com/nepali-brand/315132", "title": "सरकारी जागिर छाडेर व्यवसायमा लागेका किशोर, फैलाउँदै छन् आफ्नै ब्रान्ड", "author": " सुनिता सिटौला ", "published_date": "प्रकाशित मिति: शुक्रबार, कात्तिक १७, २०८० ", "detail": "नेपालका तयारी पोसाक व्यवसायी नेपाली ब्रान्ड विस्तार गर्न उत्साहित छन्। उनीहरू उत्पादन गुणस्तरीय भए विदेशी ब्रान्ड ठूलो परिमाणमा विस्थापित हुनेमा विश्वस्त देखिन्छन्।यस्तै मध्येका एक हुन् 'केके' र 'ट्याग' ब्रान्डका सञ्चालक किशोर नेपाल। झट्ट हेर्दा विदेशी जस्तो देखिने नेपाली लुगा विदेशीभन्दा उच्च गुणस्तरको हुने उनको दाबी छ।'पहिला चाइनिज लुगा खोज्ने व्यापारी अहिले हाम्रै ब्रान्डको लुगा खोज्न आउँछन्,' उनले भने, 'नेपाली उत्पादन गुणस्तरमा निकै अगाडि छ, मूल्य पनि कम छ।' उनका अनुसार बाहिर (विदेश) बाट आउने सामानभन्दा नेपाली सामान पाँच–दस प्रतिशतले सस्तो हुन्छ।किशोरले न्युरोडमा लुगाको होलसेल पसल चलाएका छन्। दस वर्षअघिदेखि लुगा उत्पादन गर्दै आएका हुन्। तर आफ्नै ब्रान्ड बनाएर बेच्न थालेको एक वर्ष मात्रै भयो।'पहिले त हामीले उत्पादन गरेको लुगा थाइल्यान्ड र चाइनाको भन्दै बिक्री हुन्थ्यो। अहिले आफ्नै ब्रान्ड भएको छ,' उनले भने।किशोर 'केके' र 'ट्याग' गरी दुइटा ब्रान्डमा लुगा उत्पादन गर्छन्। केके बालबालिका लागि र ट्याग महिलाका लागि हो।महिलाका लागि टिसर्ट, प्यान्ट, हाफ प्यान्ट, सर्ट, टप्स, ज्याकेट, हुडी, वानपिस लगायत मौसमअनुसारको लुगा पाइन्छ। बालबालिकाका लागि पनि टिसर्ट, पाइन्ट, ट्राउजर, जगर्स, भुवादार ज्याकेट, हुडी छ। दुई वर्षदेखि १५ वर्षसम्मका बालबालिकाका लागि लुगा पाइन्छ।विराटनगरका स्थायी बासिन्दा किशोर कक्षा दसको अन्तिम परीक्षा (एसएलसी) दिएपछि नै व्यवसायमा लागेका हुन्। उनी २०४५ सालमा एसएलसी परीक्षा दिएर एउटा निजी स्कुलमा शिक्षक भए। बिहान बेलुका घरमै ट्युसन पनि पढाउँथे। पढाउँदै गर्दा उनले घरमा प्रयोग हुने विद्युतीय सामानको व्यापार भएको देखे। धेरै जसो व्यापारीहरू त्यस्ता सामान भातरबाट ल्याएर बेच्थे।शिक्षण पेसा छाडेर उनी पनि विद्युतीय सामानको व्यापारमा लागे। अरूले झैं भारतबाटै ल्याएर बेच्न थाले।'त्यति बेला धेरै लगानी चाहिँदैन थियो। भारतबाट सामान ल्याएर काठमाडौंमा बेच्थेँ। काठमाडौंबाट लगेर विराटनगरमा बेच्थेँ,' उनले भने।किशोरले व्यापारसँगै पढाइ पनि अघि बढाए। स्नातक तहसम्मको पढाइ सकेर २०५० सालमा काठमाडौं आए।काठमाडौंमा पनि उनले उही काम गरे। व्यापार चलेकै थियो। त्यही बीच नेपाल प्रहरीले आवेदन खुलाएको उनले थाहा पाए। आवेदन भरे। २०५१ सालमा नेपाल प्रहरीका जागिरे भए। प्रहरी सेवामा गए पनि उनले व्यापार छाडेनन्। आफ्नो नामको कम्पनी बन्द गरेर आमाका नाममा खोले। व्यवसायलाई निरन्तरता दिए।'सरकारी कर्मचारीले व्यापार-व्यवसाय गर्न पाइँदैन,' उनले भने, 'आमाको नाममा कम्पनीले खोलेर कामलाई निरन्तरता दिएँ।'उनलाई परिवारका सदस्यहरूले पनि सहयोग गरे। यसरी बीस वर्षसम्म जागिर र व्यापार एकसाथ चलाए। प्रहरी सहायक निरीक्षकबाट प्रवेश गरेका किशोरले केही तह बढुवा भएर अवकाश लिए। अनि भने पूर्ण रूपमा व्यापारी भए।'अर्को बढुवा हुने समय आएको थियो तर जागिर छोडेर व्यापार रोजेँ। सरकारले तोकेको समय पुर्‍याएर जागिर छोडेको हुँ, केही पछुतो छैन,' उनले भने, 'पैसा हेरेर प्रहरी सेवामा गएको होइन, सेवाको भावनाले गएको थिएँ।' जागिर छाडेपछि उनले थाइल्यान्ड र चीनबाट झोला आयात गरेर बेच्न थाले। काठमाडौंमै झोलाको होलसेल पसल चलाए। त्यो काम करिब पाँच वर्ष चल्यो।यसपछि उनी आफ्नै कुनै उद्योग चलाउने सोचले अघि बढे।'आफैं एउटा उद्योग खोल्नुपर्छ भन्ने हुटहुटी चल्न थाल्यो। बजार अध्ययन गर्दा ठूलो मात्रामा लुगाकपडा बाहिर (विदेश) बाट आयात हुने गरेको पाएँ,' किशोरले भने।उनलाई नेपालमै गुणस्तरीय लुगा बनाएर बजार बढाउन सकिन्छ भन्ने लाग्यो।सन् २००० मा अमेरिकाले कोटा खारेज गरेपछि नेपाली गार्मेन्ट उद्योग धराशायी बनेको थियो। त्यसअघि नेपाली गार्मेन्ट निर्यात विश्वको पाँचौं स्थानमा थियो। त्यो समय नेपालको गार्मेन्टमा भारतीयहरूको लगानी धेरै थियो। नेपाललाई दिएको सहुलियत भारतीयहरूले लिएको ठहर गरेर अमेरिकाले कोटा खारेज गरेपछि लगानीकर्ताहरू नेपालबाट उठे।गार्मेन्टमा नेपालीहरूको लगानी पनि सशस्त्र द्वन्द्वका कारण कारण धरापमा परेको थियो। किशोरले चुनौतीको यही अवस्थामा केही राम्रो सम्भावना देखे।करिब दस वर्षअघि काठमाडौंको बाफलमा आधा रोपनी जग्गा भाडामा लिएर दस वटा मेसिन राखे। लगत्तै 'प्लाटिनम प्रालि' नामक कम्पनी दर्ता गराए र लुगा उत्पादन सुरू गरे। प्रारम्भमा २० लाख रूपैयाँ लगानी भएको उनले बताए। सुरूमा उनले सबै उमेरका महिला, पुरूष र बालबालिकालाई हुने लुगा उत्पादन गरे। कारखानामा कमदार थपिँदै १५ जना भए। डिजाइन र सिलाइमा नेपालीसँगै भारतीय र बंगलादेशी कर्मचारी राखे।तयारी लुगा उत्पादन गर्न कपडा र अन्य सामान नेपालमै पाइन्थ्यो। नपाइएको सामान विदेशबाट ल्याउँथे। 'लुगामा डिजाइन फेरिइरहन्छ। ग्राहकहरू नयाँ डिजाइन खोज्छन्,' किशोर भन्छन्, 'तयारी लुगा उत्पादकको मुख्य चुनौती यही हो।'उनी बजार घुमेर नयाँ डिजाइनको नमूना लिन्थे। सोही अनुसार डिजाइन गर्थे।'हामी गुगलमा हेरेर ट्रेन्ड अनुसार लुगा उत्पादन गर्थ्यौं। अहिले त ग्राहक आफैं डिजाइन लिएर आउँछन्। निकै सहज भएको छ,' उनी भन्छन्।किशोरलाई सामान बेच्न चिन्ता थिएन। चिनजानका होलसेल व्यापारी धेरै थिए। व्यापारीहरू उनले बनाएका लुगा विदेशी भनेर बेच्थे।काम गर्दै जाँदा उनले आफ्नो उत्पादनको होलसेल व्यवसाय पनि आफैं चलाउने विचार गरे। यसैअनुसार २०७४ सालमा न्युरोडमा होलसेल पसल सुरू गरे। कम्पनीको नाम परिवर्तन गरेर 'किरोज फेसन प्रालि' बनाए।त्यतिन्जेलमा नेपाली ब्रान्डमा लुगा कपडा उत्पादन गर्ने लहर चलिसकेको थियो। किशोर पनि त्यही लहरमा मिसिए। तर आफ्नो ब्रान्ड चिनाउन र फैलाउन सजिलो थिएन।२०७६ साल अन्तिममा कोरोना लकडाउन भयो। आयात–निर्यात बन्द भयो। विदेशबाट लुगा आएन। यस्तो अवस्थाको फाइदा नेपाली गार्मेन्ट व्यवसायीलाई भयो।'२०७७ को दसैंमा हामीले धेरै लुगा बेच्यौं। विदेशबाट नआएपछि हामीले मौका पायौं,' उनले भने।नेपाली लुगाले बजार पाउन थालेपछि किशोरले एक वर्षअघि दुइटा ब्रान्ड दर्ता गराएका हुन्। हाल उनी यही केके र ट्याग ब्रान्डमा आफ्नै उत्पादनको लुगा बेच्दै छन्। चिनियाँ लुगा पनि बेच्छन्। 'हामीले आफ्नो उत्पादन मात्रै बेच्छु भनेर हुँदैन, बजारले खोजेको सामान दिनुपर्छ,' उनले प्रस्ट्याए।आफ्नो ब्रान्ड बनाएको भने उनी निकै प्रशन्न छन्।'आफ्नो ब्रान्ड नहुँदा जसले जे भनेर बेचे पनि हुन्थ्यो। अहिले आफ्नै ब्रान्ड फैलिँदै छ। ग्राहकहरू हाम्रो ब्रान्ड खोज्दै आउन थालेका छन्,' उनले भने।नेपाली ब्रान्डको लुगामा मूल्यको समस्या छ। किशोरका अनुसार डिजाइन र गुणस्तरमा मानिसहरूले खोज्ने विदेशी लुगाभन्दा कम छैन। तर ग्राहक नेपाली लुगा सस्तो हुनुपर्ने हो भन्ने ठान्छन्। नेपाली भएर पनि यति महँगो किन भनेर सोध्छन्।'उस्तै गुणस्तरको विदशी लुगाभन्दा सस्तो पर्छ तर ग्राहकहरू अझै सस्तो हुनुपर्ने ठान्छन्। उच्च गुणस्तरको कपडा प्रयोग गरेपछि मूल्य पनि त्यहीअनुसार हुन्छ,' उनले भने, 'नेपाली ब्रान्डको उत्पादन उच्च गुणस्तरको हुन्छ। विदेशी भनेर झुक्किनुको साटो नेपाली ब्रान्ड नै किन्नु राम्रो र किफायति हुन्छ।'किशोर आफ्नो उत्पादन विदेश निर्यात पनि गर्छन्। यसका लागि व्यावसायिक कम्पनी दर्ता गराएका छन्। हाल अस्ट्रेलिया पठाइरहेका छन्। अमेरिकामा पनि नमूना पठाएका छन्।उनका अनुसार विदेशीको तुलनामा नेपालीहरू लुगामा धेरै खर्च गर्छन्। बजारमा चलेको डिजाइन दिन सक्ने हो भने यहाँ गार्मेन्ट उद्योगको राम्रो सम्भावना छ।किशोरको कारखानामा हाल कम्तीमा ५० वटा मेसिन छन्। एक सय जनाभन्दा बढीले काम गर्छन्। हालसम्म ६ करोड रूपैयाँ लगानी भएको उनले बताए।चाँडै पुरूषहरूका लागि पनि लुगा बनाउने उनको तयारी छ।", "images": ["https://img.setoparty.com/uploads/posts/kishor-(1)-1698950589.jpg", "https://img.setoparty.com/uploads/posts/kishor-(4)-1698950588.jpg?timestamp=1698950607710", "https://img.setoparty.com/uploads/posts/kishor-(3)-1698950588.jpg?timestamp=1698950619058", "https://img.setoparty.com/uploads/posts/kishor-(2)-1698950589.JPG?timestamp=1698950642891"]},
{"link": "https://www.setopati.com/nepali-brand/316633", "title": "जागिर छाडेर हर्बल चिया बेचिरहेका कृति र स्तुति", "author": " जुना श्रेष्ठ ", "published_date": "प्रकाशित मिति: आइतबार, मंसिर १०, २०८० ", "detail": "स्पेनिस शब्द 'ते–आमो' को भाव हो 'म तिमीलाई माया गर्छु।'चियाप्रेमी कृति खेतान र स्तुति मोदीले 'ते' को साटो 'टी' राखेर 'टी-आमो' बनाएका छन्। अंग्रेजी शब्द 'टी' भनेको चिया। यही नामबाट उनीहरू हर्बल चियामा आफ्नो ब्रान्ड बनाउँदै छन्। टी-आमोले विभिन्न हर्बल चियापत्ती उत्पादन गर्छ। यसमा मुख्य रूपमा आयुर्वेदिक, फ्लोरल र फ्रुट्स चिया पाइन्छ। आयुर्वेदिकमा लेमनग्रास, रास्पबेरी, पुदिना हुन्छ। फ्लोरलमा गुलाफको कोपिला, ल्याभेन्डर, चमेली, हिबिस्कस, क्यामोमाइल जस्ता फूल हुन्छन्। फ्रुट्समा विभिन्न फलफूलको मिश्रण हुन्छ। यस्ता १५ किसिमका चिया टी-आमोले बनाउँछ।टी-आमोका एक सञ्चालक कृतिका अनुसार सेवनबाट हुने लाभका आधारमा चियाको श्रेणी निर्धारण गरिएको छ। चियामा कुनै किसिमको रासायनिक पदार्थ, कृत्रिम स्वाद र चिनी प्रयोग गरिएको हुँदैन। केही चियामा मह प्रयोग गरिएको हुन्छ। 'हामीकहाँ पाइने सबै चिया अर्गानिक हुन्छ। कुनै पनि कृत्रिम स्वाद मिसाउँदैनौं,' उनले भनिन्, 'चियाले दिने फाइदाअनुसार ग्राहकको सजिलोका लागि वर्गीकरण गरेका छौं।'उनीहरूले चिया बनाएर प्याकेजिङ गर्दै बेच्न थालेको दुई वर्ष हुन लागेको छ। हाल मासिक कम्तीमा १५० जनाले किन्ने गरेका छन्। यसमा बारम्बार आउने ग्राहकको संख्या ७० प्रतिशत जति छ। टी-आमोको सञ्चालन व्यवस्थापन स्तुतिले सम्हालेकी छन्। मार्केटिङको काम कृतिको जिम्मामा छ।दुवै सञ्चालकले किंग्स कलेजबाट बिजनेस एडमिन्स्ट्रेसनमा स्नातकोत्तर तह पूरा गरेका छन्। उनीहरू नाताले नजिकका दिदी–बहिनी हुन्।चिया कम्पनी सुरू गर्नुअघि उनीहरू छुट्टाछुट्टै आइटी कम्पनीमा जागिरे थिए। २०७६ चतैमा कोरोना लकडाउन सुरू भएपछि उनीहरू सँगै बसेर घरबाटै काम गर्थे। फुर्सदको समयमा थरीथरीका चिया बनाएर पिउँथे।उनीहरूले बजारमा थरीथरीका चिया त फेला पारे आफूहरूले खोजेको जस्तो चिया भेट्टाएनन्। केही हर्बल चिया मगाएर परीक्षण गरे।'हामी फ्लोरल र फ्रुट्स चिया खोजिरहेका थियौं। केही बिक्रेताले आयुर्वेदिक चिया बिक्री गरे पनि नेपालमै उत्पादित यस प्रकारको ब्रान्ड भेट्टाएनौं,' कृतिले भनिन्।यसपछि उनीहरूले नेपालकै जडिबुटी, फूल र फलबाट अर्गानिक चिया उत्पादन गर्ने सोच बनाए। अनि योजना बनाएर अघि बढे।ब्रान्ड नाम खोजी गर्दै जाँदा उनीहरूलाई ते–आमो मनपर्‍यो। त्यसैलाई टी-आमो बनाए।अनि पाँच लाख रूपैयाँ लगानी गरेर काम थाले।'अर्गानिक र स्वस्थकर चिया पिउँदा थुप्रै फाइदा छन्। चिया उपभोक्तालाई यही कुरा बुझाउन र नेपाली ब्रान्डमा हर्बल चिया उपलब्ध गराउन व्यवसाय सुरू गर्‍यौं,' स्तुतिले भनिन्, 'चियामा हाम्रो रूचि पनि थियो। रूचि अनुसारकै काम थालेका हौं।'टी-आमो सुरू गर्दा उनीहरू बजारमा पाइनेभन्दा फरक चिया बनाउने सोचाइमा थिए। सुरूमा गुलाफ र क्यामोमाइल सहित अन्य केही फूल तथा केही फलफूलको मिश्रणबाट चिया बनाएर सार्वजनिक गरे। बजारको प्रतिक्रिया र थप अनुसन्धानसँगै चियाको विविधता बढाए।कम्पनी सुरू गरेपछि कृति र स्तुति दुवैले खाइरहेको आइटीको जागिर छाडे। अहिले चियाकै काममा रमाएका छन्।'सधैं एउटै तालिकाको जागिर हुन्थ्यो। अहिले समय बितेको पत्तै हुँदैन। काममा व्यस्त छौं,' स्तुतिले भनिन्।चियाबारे थप जान्न कृतिले आयुर्वेदसम्बन्धी केही कक्षा लिएकी छन्। अहिले 'हर्बलिजम' पढ्दैछिन्। यसमा आयुर्वेदिक औषधिमा प्रयोग हुने बिरूवाबारे पढाइ हुन्छ।हाल उनीहरू १० ग्रामको ट्रायल प्याकेजदेखि ५० ग्रामसम्मको प्याकेजिङमा चिया बेच्छन्। उपहारका लागि 'टी-आमो गिफ्ट सेट' उपलब्ध छ। बाँसबाट बनेको स्ट्रेनर (चिया छान्ने) पनि पाइन्छ। स्ट्रेनर बनाउन भक्तपुरका केही बासिन्दासँग सहकार्य गरेका छन्।चिया प्याकेजिङमा विशेष ध्यान दिइएको कृति बताउँछिन्।'बजारीकरणमा प्याकेजिङको महत्त्व हुन्छ। सामान्यतया उपभोगको म्याद प्याकेजिङको मितिदेखि दुई वर्षसम्म हुन्छ,' उनले भनिन्।उनीहरूले बेच्ने अधिकांश चिया नेपाली उत्पादन हो। देशका विभिन्न क्षेत्रबाट कच्चा पदार्थ संकलन गरी प्रशोधन गरेर चिया बनाउने काम हुन्छ। विशेष गरी पाँचथर, सिन्धुपाल्चोक, ललितपुरको लुभु र काठमाडौंको टोखामा पाइने केही बिरूवाबाट चिया बन्छ। कम्पनीलाई बिरूवा उपलब्ध गराउन केही ग्रामीण किसानले अप्रत्यक्ष रोजगारी पाएका छन्।ल्याभेन्डर भने आयातित चिया हो। यहीँ उत्पादनको सम्भावनाबारे अध्ययन भइरहेको छ।'यी सबै प्रकारका चिया स्वस्थकर छन्। शरीर सन्तुलित राख्न, पाचन प्रणाली बलियो बनाउन, अनिद्रा समस्या समाधान गर्न मद्दत गर्छ,' कृति भन्छिन्, 'मानिसमा स्वास्थ्य चेतना बढेको छ। खानपिनको शैली पनि बदलिँदैछ। यस्ता मानिसका टी-आमोमा पाइने चिया राम्रो विकल्प हुन सक्छ।'टी-आमो चिया दरबारमार्गस्थित क्युरियो कन्सेप्ट स्टोर, झम्सिखेलको हर्भेदा कमन्स र ठमेलको को–क्रियटिभमा किन्न पाइन्छ। कम्पनीको वेबसाइट, सामाजिक सञ्जाल र दराजबाट पनि अर्डर गर्न सकिन्छ।उनीहरूको लक्ष्य नेपाली हर्बल र फ्लोरल एन्ड फ्रुट्स चियासम्बन्धी किताब प्रकाशन गर्ने पनि हो। यसको तयारी सुरू भइसकेको छ।किताबमा नेपालमा पाइने सबै प्रकारका अर्गानिक, हर्बल र फ्लोरल चियाबारे विस्तृतमा लेखिएको हुनेछ। किताब किसानहरूलाई देखाउने र यसले किसानको कामको सम्मान हुने विश्वास उनीहरूको छ।'टी-आमोलाई अन्तर्राष्ट्रिय ब्रान्ड बनाउने लक्ष्यका साथ अघि बढेका छौं,' उनीहरू भन्छन्, 'दुई वर्षको काम अनुभवले निकै उत्साहित छौं।'(,  र )", "images": ["https://img.setoparty.com/uploads/posts/tea-amo-(2)-1700938585.jpg", "https://img.setoparty.com/uploads/posts/tea-amo-(3)-1700938592.jpg?timestamp=1700938705125", "https://img.setoparty.com/uploads/posts/tea-amo-(1)-1700938592.jpg?timestamp=1700938664488", "https://img.setoparty.com/uploads/posts/tea-amo-(4)-1700938592.jpg?timestamp=1700938652397"]},
{"link": "https://www.setopati.com/nepali-brand/315637", "title": "१८ वर्षको जागिरे जीवन छाडे, २० लाख लगानीमा बनाए आफ्नै ब्रान्ड", "author": " सविना कार्की ", "published_date": "प्रकाशित मिति: बिहीबार, कात्तिक २३, २०८० ", "detail": "अनुभव र अठोटले नै हो रहेछ मान्छेलाई कर्म क्षेत्रमा अघि बढाउने। काठमाडौंका ४३ वर्षीय नीलन महतको व्यावसायिक जीवनले यसै भन्छ।खाद्य वस्तु, कस्मेटिक, मोबाइल फोन लगायत थुप्रै नाम चलेका ब्रान्डको बजारीकरणमा करिब दुई दशक काम गरेका नीलन अहिले आफ्नै ब्रान्ड चलाइरहेका छन्।दुई वर्ष भयो, नीलनले नेपाली ब्रान्डमा लुगा बेच्न थालेको। उनको कम्पनीको नाम 'भू क्लोदिङ' हो। उनले आफ्नो ब्रान्डको नाम अंग्रेजी अक्षरमा 'भू' राखेका छन् — बिएचयू। उनको कार्यालय काठमाडौंको त्रिपुरेश्वरस्थित ब्लुबर्ड मलमा छ।कम्पनीले वयस्कहरूका लागि क्याजुअल, सेमी क्याजुअल, बिजनेस क्याजुअल र स्मार्ट क्याजुअल लुगा बनाएर बिक्री गर्छ। यी सबै पोसाक पुरूषका लागि हुन्। केही डिजाइन महिलाका लागि पनि छन्।'आजभोलि कार्यालय जाँदा होस् वा जुनसुकै कार्यक्रममा; धेरैलाई सेमी क्याजुअल पहिरन मन पर्छ,' नीलन भन्छन्, 'यसको बढ्दो लोकप्रियतालाई ध्यान दिएर रोजाइअनुसारको गेटअपका लागि हामीले भू क्लोदिङ ल्याएका हौं।'उनका अनुसार कम्पनीले मौसमअनुकूल १३ थरीका लुगा बनाएर बिक्री गर्छ। धेरैजसो टिसर्ट, पाइन्ट, हाफ पाइन्ट, कार्गो पाइन्ट, जगर्स, सर्ट, हाफ सर्ट पाइन्छ। जाडो मौसमका लागि ज्याकेट, स्वेटर, हुडी पनि पाइन्छ। लुगाको मूल्य एक हजार २५० रूपैयाँदेखि देखि तीन हजार ५०० रूपैयाँसम्म छ।नीलन यी लुगा काठमाडौंकै केही गार्मेन्टमा बनाउन दिन्छन्। आवश्यक कपडा गार्मेन्टकै माध्यमबाट जुटाउँछन्।कम्पनीले बिक्री गर्ने लुगामध्ये बजारमा 'चिनोज' पाइन्ट धेरै रूचाइएको छ।'हामीले कार्यालय र सभा-सम्मेलनमा पनि लगाउन मिल्ने सेमी क्याजुअल लुगा बेच्ने गरेका छौं,' उनी भन्छन्, 'जुन उमेर समूहलाई टार्गेट गरेका छौं, उहाँहरूको पेसा र कामअनुसार सुहाउने गरी बनाउँछौं। मूल्य पनि किफायती छ। यिनै कारणले हाम्रो लुगा धेरैको रोजाइमा परेको छ।'भू ब्रान्डले सुरू भएको दुई वर्षमै राम्रो बजार पाएको नीलनको भनाइ छ। काठमाडौं उपत्यकाबाहिरका सहरबाट पनि माग आउने गरेको छ। भू ब्रान्डको वेबसाइट वा सामाजिक सञ्जालका पेजमार्फत् पनि अर्डर गर्न सकिन्छ।ललितपुरको कुमारीपाटी, काठमाडौंको न्यूरोड र दरबारमार्गमा कम्पनीका लुगा उपलब्ध छन्। काठमाडौंबाहिरका ग्राहकले पनि अनलाइनबाट अर्डर गर्ने सुविधा छ। डेलिभरी गर्ने कम्पनीमार्फत ग्राहकले प्राप्त गर्छन्।झन्डै दुई दशक जागिरे जीवन बिताएका नीलन कसरी किन आए त लुगाको व्यवसायमा?खासमा जागिरको अनुभवले नै आफूलाई व्यवसायी बनाएको उनी बताउँछन्।'जमानाअनुसार मानिसले गेटअप परिवर्तन गरिरहेका छन् तर बजारमा उपयुक्त लुगा पाउन मुश्किल छ,' नीलन भन्छन्, 'जागिरे जीवनमा एउटा अनुभव भयो। आफ्नै ब्रान्ड बनाएर किन काम नगर्ने भनेर धेरै पहिल्यै सोचेको थिएँ। अहिले उपयुक्त समय आएपछि सुरू भयो।'२०५५ सालमा एक विज्ञापन कम्पनीबाट उनको जागिर सुरू भएको थियो। त्यति बेला उनी स्नातक तहका विद्यार्थी थिए।विज्ञापनपछि उनी डाबर नेपाल, प्रिज्मा, इमानी हुँदै सामसङसम्म पुगे। नेपालमा यी ब्रान्डका उत्पादनको बजारीकरण गर्ने जिम्मेवारीमा रहेर काम गरे। यसरी पूरा १८ वर्ष काम गरेर २०७३ सालमा जागिरबाट बिदा भए।'सिक्ने समयमा राम्रो प्लेटफर्म पाएँ। कामको तरिका सिकेँ, बजार थाहा पाएँ,' उनले भने, 'अब अरूको कम्पनीमा होइन, आफ्नै कम्पनी बनाएर काम गर्नुपर्छ भन्ने अठोट लिएर जागिरबाट बिदा भएँ।'जागिरमा रहँदा साथीहरू धेरै बने। धेरै क्षेत्रका मान्छेसँग घुलमिल भए। काठमाडौंमा उनका एक जना साथीको गार्मेन्ट उद्योग थियो। फुर्सद मिलाएर त्यो गार्मेन्टमा पुगिरहन्थे। उत्पादन र बजारबारे कुरा गर्थे। त्यही क्रममा गार्मेन्टले बनाउने लुगामा उनको रूचि बढ्यो। उनले लुगामै काम गर्ने सोच बनाएर जागिर छाडे।गार्मेन्ट व्यवसायी तिनै साथीसँग कपडा उद्योग हेर्न र आयातबारे बुझ्न चीन गए। त्यहाँका केही उद्योग अवलोकन गरे। अन्ततः नीलन तिनै साथीको गार्मेन्टमा जोडिए। करिब डेढ वर्ष उत्पादनको काम हेरे।'मेरा साथी ठूलो परिमाणमा लुगा उत्पादन गर्थे तर ब्रान्ड थिएन,' उनले भने, 'मैले ब्रान्ड बनाउन आग्रह गरेँ तर त्यसो गर्न सकिएन।'आखिर नीलनले तिनै साथीको गार्मेन्टमा आफ्नो डिजाइनअनुसार लुगा उत्पादन गर्ने र नेपाली ब्रान्ड विकास गर्ने सोच बनाए। यसबारे करिब दुई वर्ष खोज गरे, बजारबारे सूचनाहरू लिए, ग्राहकको रूचि बुझे।दुई वर्षको अध्ययनपछि उनी एउटा ब्रान्ड बनाएर व्यवसाय गर्ने निष्कर्षमा पुगे। उनले भने, 'लुगा भनेको त जीवनका लागि अत्यावश्यक सामग्री हो। नेपालको बिजनेसमा कपडाको आयात धेरै छ। यस कारण पनि पहिरनमा केही नयाँ दिन सकिने अवसर छ भन्ने निष्कर्षमा पुगेँ।'स्वदेशी ब्रान्ड बनाउने निष्कर्षमा पुगेपछि उनले उपयुक्त नाम खोजी गरे। उनले आफ्नो ब्रान्डको एउटा सन्देश अर्थात् स्लोगन पनि जुराए – कम्फर्ट फर एभ्री अकेजन।तोकिएको 'ड्रेस कोड' वा अति औपचारिकबाहेक जुनसुकै अवसरमा लगाउन मिल्ने गरी डिजाइन गर्ने भएकाले उक्त स्लोगन जुराएको उनको भनाइ छ।नीलन आफ्नो उत्पादनको गुणस्तरमा सचेत छन्। उनका अनुसार 'कम्फर्ट' अर्थात् सहज हुनु भनेको 'क्वालिटी' अर्थात् गुणस्तर हुनु पनि हो। भन्छन्, 'कम्फर्ट हुनु भनेको राम्रो क्वालिटी पनि हुनु हो। राम्रो क्वालिटी नभई कम्फर्ट हुँदैन।'लुगाको व्यवसाय गर्ने टुंगो भएपछि उनी अन्तिम तयारीमा लागे। तर तयारीमा उनले अनुमान गरेभन्दा बढी समय लाग्यो।'ब्रान्ड सुरू गर्ने भनेर मात्र नहुने रहेछ। धेरै चिज बाहिर (विदेश) बाटै जुटाउनुपर्ने रहेछ,' उनले भने, 'सबै तयारी पूरा गरेर बजारमा लुगा पुर्‍याउन एक वर्ष लाग्यो।'नीलनले सुरूमा गुणस्तरीय कपडा रोजेर पाँचवटा रङका पाइन्ट डिजाइन गरे। साथीको गार्मेन्ट उद्योगमा सिलाउन दिए। कुल २० लाख रूपैयाँ लगानीमा २०७८ भदौबाट काठमाडौंको त्रिपुरेश्वरस्थित ब्लुबर्ड मलमा 'भू क्लोदिङ' सुरू गरे। त्यहाँ सुरूमा पाइन्ट, हाफ पाइन्ट, चिनोज पाइन्ट, टिसर्ट र सर्ट राखे। कम्पनीको वेबसाइट पनि उद्घाटन गरे।आफ्नो साथीको गार्मेन्ट उद्योग भएकाले उनलाई सिलाइमा समस्या भएन। डिजाइन उनी आफैं गर्छन्।अहिले नीलनको व्यापार बढ्दो क्रममा छ। भन्छन्, 'बजार बढ्दैछ। क्लोदिङ पनि एउटा क्रिएटिभिटी (सिर्जनशीलता) हो। जति क्रिएटिभ हुन सक्यो, उति नै रमाइलो हुने रहेछ। ग्राहकहरू खुसी हुने रहेछन्। आफूलाई पनि असाध्यै खुसी मिल्ने रहेछ।'नीलन आफ्नो अनुभवका आधारमा अघि बढेका छन्। 'जीवनका हरेक भोगाइले केही न केही पाठ सिकाउँदो रहेछ। जति बढी अनुभव भयो, काममा त्यति नै बढी आँट आउने रहेछ,' उनले भने।अब नीलन सिलाइका लागि आफ्नै कारखाना र आउटलेट खोल्ने योजनामा छन्। सेमी क्याजुअल र बिजनेस क्याजुअलका लागि भू ब्रान्डलाई रोजाइको बनाउने लक्ष्यका साथ अघि बढेका छन्। स्वदेशमा व्यापार विस्तार गर्दै अन्तर्राष्ट्रिय बजारमा पनि पुग्ने उनको लक्ष्य छ।", "images": ["https://img.setoparty.com/uploads/posts/_P1A0012-copy-1699468354.jpg", "https://img.setoparty.com/uploads/posts/_P1A0001-copy-1699468354.jpg?timestamp=1699468496838", "https://img.setoparty.com/uploads/posts/_P1A0008-copy-1699468354.jpg?timestamp=1699468511400", "https://img.setoparty.com/uploads/posts/_P1A0014-copy-1699468354.jpg?timestamp=1699468552131", "https://img.setoparty.com/uploads/posts/_P1A9991-copy-1699468358.jpg?timestamp=1699468627532", "https://img.setoparty.com/uploads/posts/_P1A9994-copy-1699468360.jpg?timestamp=1699468618214", "https://img.setoparty.com/uploads/posts/_P1A9985-copy-1699468358.jpg?timestamp=1699468586268"]},
{"link": "https://www.setopati.com/kinmel/information-technology/317747", "title": "टाटा ग्रुपले भारतमा नयाँ आइफोन एसेम्ब्ली प्लान्ट बनाउने ", "author": " एजेन्सी ", "published_date": "प्रकाशित मिति: सोमबार, मंसिर २५, २०८० ", "detail": "टाटा ग्रुपले भारतमा देशकै सबैभन्दा ठूलो आइफोन एसेम्ब्ली प्लान्ट बनाउने भएको छ। भारतीय सञ्चार माध्यमहरूका अनुसार टाटा ग्रुपले भारतको तमिल नाडुस्थित होसुरमा नयाँ उत्पादन प्लान्ट बनाउने भएको हो। यस आइफोन फ्याक्ट्रीमा २० एसेम्ब्ली लाइन हुने अनुमान छ। यहाँबाट दुई वर्षको अवधिमा ५० हजारभन्दा बढी मानिसले रोजगारी समेत प्राप्त गर्ने अनुमान विभिन्न रिपोर्टमा उल्लेख छ। नयाँ प्लान्ट अबको १२ देखि १८ महिनाभित्र सञ्चालनमा ल्याउने लक्ष्य टाटाले राखेको छ। टाटा ग्रुपले गत अक्टोबरमा मात्रै बैंगलोरमा रहेको विस्ट्रो एसेम्ब्ली प्लान्ट १२५ मिलियन अमेरिकी डलरमा प्राप्ति गरेको थियो। जससँगै भारतको पहिलो घरेलु आइफोन निर्माता कम्पनी टाटा ग्रुप बनेको थियो। अब भने टाटा ग्रुप देशकै सबैभन्दा ठूलो आइफोन एसेम्ब्ली प्लान्ट निर्माण गर्ने लक्ष्यमा छ। यसबाहेक टाटाले देशभर एप्पलका उत्पादनहरू खरिद-बिक्री एवम् मर्मतमा केन्द्रित रहने एक सयवटा रिटेल आउटलेट समेत सञ्चालन गर्ने योजना बनाएको छ। एप्पलले पछिल्लो समय भारतबाट आफ्नो उत्पादन बढाइरहेको छ। हालै सार्वजनिक आइफोन १५ पनि भारतबाटै उत्पादन भई अन्य अन्तर्राष्ट्रिय बजारमा निर्यात हुँदैछन्। चीनमा रहेको फक्सकन कम्पनीले भारतमा यसैको लागि पनि ठूलो मात्रामा लगानी गरिरहेको छ। स्थानीय बजारबाट उत्पादन हुने हुँदा भारतमा एप्पलका उत्पादनहरूको मूल्य समेत घट्ने अनुमान छ। टाटा इलेक्ट्रोनिक्सले लामो समयदेखि आइफोन उत्पादनमा विशेषत: चासो देखाएको छ। ", "images": ["https://img.setoparty.com/uploads/posts/Iphones--1702274079.jpg"]},
{"link": "https://www.setopati.com/kinmel/others/317754", "title": "इस्लिङटन कलेजमा शैक्षिक साइबरसुरक्षा अनुसन्धान केन्द्रको उद्घाटन ", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "इस्लिङट्न कलेजले नेपालको पहिलो शैक्षिक साइबरसुरक्षा अनुसन्धान केन्द्रको उद्घाटन गरेको छ। आइतबार लण्डन मेट्रोपोलिटन विश्वविद्यालय र सञ्चार तथा सूचना प्रविधि मन्त्रालयका सम्मानित प्रतिनिधिहरूसँगको सहकार्यमा उद्घाटन कार्यक्रम आयोजना गरिएको थियो। अनुसन्धान केन्द्रले नेपालमा साइबर सुरक्षा शिक्षा र अनुसन्धानलाई अगाडि बढाउन मद्दत गर्ने कलेजको भनाइ छ। उद्घाटन समारोहमा सञ्चार तथा सूचना प्रविधिमन्त्री रेखा शर्माको पनि उपस्थिति रहेको थियो।अनुसन्धान केन्द्रको मुख्य लक्ष्य साइबर सुरक्षा खतराहरूमा अनुसन्धानलाई प्रोत्साहित गर्ने रहेको छ।शैक्षिक कर्मचारी, विद्यार्थी र पूर्व विद्यार्थीहरूले यहाँ गरेको अनुसन्धानको आधारमा साइबरसुरक्षा डोमेनभित्र उदीयमान प्रविधिहरू अन्वेषण गर्ने र प्रशिक्षणमा ध्यान केन्द्रित गरेर साइबर घटनाहरूको डिजिटल फोरेन्सिक अभ्यास गर्ने हो। यी लक्ष्यहरू प्राप्त गर्न केन्द्र डिजिटल फोरेन्सिक प्रयोगशाला, सुरक्षा अपरेशन केन्द्र र अनुसन्धान केन्द्रसँग आवश्यक पूर्वाधार रहेको छ। साइबरसुरक्षा अनुसन्धान केन्द्र इस्लिङटन कलेजको एउटा पहल हो जसले साइबरसुरक्षाको क्षेत्रमा बढ्दो चुनौतीहरूलाई सम्बोधन गर्ने लक्ष्य राख्दछ। शिक्षा, अनुसन्धान र व्यावहारिक प्रयोगमा केन्द्रित भएर यस केन्द्रले नेपालमा साइबर सुरक्षाको भविष्यलाई दिशा दिन महत्वपूर्ण भूमिका खेल्नेछ। नेपालको पहिलो शैक्षिक साइबरसुरक्षा अनुसन्धान केन्द्रको स्थापना इस्लिङटन कलेजका लागि मात्र नभई नेपालका लागि पनि महत्वपूर्ण माइलस्टोन हो। अनुसन्धान केन्द्रले नेपालको महत्वपूर्ण पूर्वाधारलाई साइबर आक्रमणबाट जोगाउन आवश्यक पर्ने दक्ष साइबर सुरक्षा अधिकारीहरू नेपालमै छन् भनी सुनिश्चित गर्न पनि मद्दत गर्दछ। ", "images": ["https://img.setoparty.com/uploads/posts/islington-1702278086.jpg"]},
{"link": "https://www.setopati.com/kinmel/others/317681", "title": "'एस्री टेक्नोलोजी समिट' सम्पन्न, जिआइएस प्रविधिको प्रयोगबारे छलफल", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "भौगोलिक सूचना प्रणाली (जिआइएस)मा विश्वव्यापी प्रख्यात एस्रीले काठमाडौंमा 'एस्री टेक्नोलोजी समिट' सम्पन्न भएको छ।कार्यक्रममा नापी विभाग, केन्द्रिय तथ्यांक विभाग, खानी तथा भूभर्ग विभाग, जलविज्ञान, शहरी विकास तथा विभिन्न शैक्षिक संस्थाका अधिकारीहरूको सहभागिता रहेको सम्मेलनमा नेपालले सामना गरिरहेको चुनौतीहरूलाई सम्बोधन गर्न र विकासको दृष्टिकोणलाई समर्थन गर्न जिआइएस प्रविधिको प्रयोग कसरी गर्न सकिन्छ भन्नेबारे छलफल भएको थियो।एस्री इन्डियाका कार्यकारीहरूले विश्वव्यापी नमूनाहरु उद्धृत गर्दै आर्कजिआइएस प्रविधिले विभिन्न खण्डहरूमा प्रदान गर्न सक्ने मूल्यलाई प्रस्तुत गरे। एस्री इन्डियाले नेपालका विभिन्न विभागहरूसँग काम गर्न चाहेको समेत बताएको छ। उनीहरूलाई जिआइएसको क्षमताहरू प्रयोग गरी नवीनता, दक्षता र दिगोपन हासिल गर्न मदत गर्न चाहनेबारे सम्मेलनमा छलफल भएको हो। यसले प्राविधिक सहयोग, प्रशिक्षण परामर्श, क्लाउड र व्यवस्थित सेवाहरू पनि प्रदान गर्नेछ।यसले एप्लिकेसन विकास र डेटा निर्माण सेवाहरू प्रदान गर्न नेपालका विभिन्न संस्थाहरूसँग साझेदारी गरेको छ। कम्पनीले स्टार्ट अप र विकासकर्ताहरूलाई सहयोग गर्ने र नेपालमा जिआइएसको प्रविधि प्रयोगकर्ताहरूको समुदाय निर्माण गर्न काम गर्ने लक्ष्य राखेको छ।नियोटेरिक नेपाल जिआइएस सफ्टवेयरको लागि नेपालमा एस्री इन्डियाको 'मास्टर रिसेल्सी' हो। एस्री इंकका कर्पोरेट निर्देशक-अन्तर्राष्ट्रिय अपरेसन्स डिन एन्जेलिडिस भन्छन्, 'एस्री जिआइएस सफ्टवेयर स्थानीय बुद्धिमता र म्यापिङमा विश्वव्यापी बजारको लिडर हो। यसले १५० देशहरूमा लगभग चार लाख ग्राहकहरूलाई सेवा दिइरहेको छ। एस्रीको आर्क जिआइएस म्यापिङ र स्थानीय विश्लेषणमा विश्वकै अग्रणी सफ्टवेयर हो जसले विश्वको सबैभन्दा जटिल समस्याहरू समाधान गर्न मदत गरिरहेको छ।'उनले थप भने, 'हामी नेपाल सरकार, व्यवसाय र शिक्षाविदहरूसँग आवद्ध हुन र विभिन्न विभागहरूलाई परिवर्तनकारी नतिजाहरू प्रदान गर्न जिआइएस प्रयोग गर्न पाउदा उत्साहित छौं।'एस्री इन्डियाका प्रवर्धन निर्देश अजेन्द्र कुमार एस्री इन्डियाको लक्ष्यबारे थप भन्छन्, 'भूस्थानिक प्रविधिहरूले दिगो अभ्यासहरू प्रवर्द्धन महत्वपूर्ण भूमिका खेल्छन्। नेपालसँग नजिक भएर एस्री इन्डियाले नेपालमा जिआइएस प्रयोगकर्ताहरूको बलियो समुदाय निर्माण गर्ने र तिनीहरूलाई अपनाउन मदत गर्ने लक्ष्य राखेको छ।'नवीनतम आर्कजिआइएस प्रविधिले विपद् व्यवस्थापन, शहरी योजना, वातावरण संरक्षण, भूमि र प्राकृतिक श्रोत व्यवस्थापन र सुशासनमा मदत गर्न सक्नेमा कम्पनी सकारात्मक छ। कम्पनीले स्टार्ट-अपलाई समर्थन गर्ने र नेपालको युवा जनसंख्याका लागि काम गर्ने अवसरहरू समेत सिर्जना गर्ने बताएको छ।", "images": ["https://img.setoparty.com/uploads/posts/IMG_2308-1702197939.JPG"]},
{"link": "https://www.setopati.com/kinmel/others/317689", "title": "किंग्स कलेजले कम्प्युटर विज्ञानमा शैक्षिक अध्यापन सुरु गर्ने", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "किंग्स कलेजले कम्प्युटर विज्ञानमा शैक्षिक अध्यापन सुरु गर्ने भएको छ।उद्यमशिलता शिक्षा प्रदान गर्दै आएको यस कलेजले स्वदेशमा प्रविधिको विकासमा योगदान पुर्‍याउने उदेश्यका साथ  स्नातक तहमा कम्प्युटर विज्ञानको शैक्षिक अध्यापन सुरू गरेको भएको हो। कलेजले 'ब्याचलर्स अफ साइन्स इन कम्युटर साइन्स' शैक्षिक कार्यक्रम संचालनमा ल्याउने बताएको छ। अमेरिकास्थित वेष्टक्लिफ विश्वविद्यालयको सम्बन्धमा संचालन हुने यस चार वर्षे शैक्षिक पाठ्यक्रमले विश्वस्तरमा प्रविधिको क्षेत्रमा भइरहेको द्रुत विकासलाई आत्मसाथ गरी त्यसबाट लाभ लिन पछिल्लो पुस्तालाई सबल बनाउने उदेश्य कलेजले राखेको छ। यस विषयमा हासिल गरिने डिग्री औपचारिक शिक्षामात्र नभई नवप्रवर्तनमा आधारित आर्टिफिसियल इन्टिलिजेन्स (एआई), मसिन लर्निङ, इन्टरनेट अफ थिङ्स, इन्टिलिजेन्ट एप विकास लगायतका क्षेत्रमा सफलता हालिस गर्ने औजार समेत हुने कलेजले जनाएको छ। यस कार्यक्रममार्फत विद्यार्थीहरूलाई कम्प्युटरसम्बन्धी सैद्धान्तिक ज्ञानमात्र नभई वास्तविक विश्वपरिस्थितीमा सूचना प्रविधीको क्षेत्रमा देखापरेका समस्या समाधान गर्न समक्ष बनाउने शिक्षा दिनेमा कलेज विश्वास्त छ।शिक्षाले मानिसलाई वर्तमान समस्याको समाधान गर्न र समयअनुसार विभिन्न परिस्थितीको सामना गर्न सक्षम गराउनुका साथै समय सान्दर्भिक शीप विकासमा सघाउने सोच राख्दै कलेजले कम्प्युटर विज्ञानमा स्नातक कार्यक्रम सुरू गरेको कार्यक्रमका प्रमुख मनोज पाण्डेले जानकारी दिए। उनका अनुसार व्यक्ति तथा संस्थाहरूको विशिष्टकृत आवश्यकता परिपूर्ती गर्नको लागि यो कार्यक्रम डिजाइन गरिएको छ।आउँदो शैक्षिक शत्रदेखि यस कार्यक्रमको कक्षा संचालन गरिने र सोको लागि आवश्यक सम्पूर्ण तयारी पूरा भइसकेको समेत कलेजले बताएको छ। कलेजले भविष्यमा कम्युटर विज्ञान विषयमा स्नातकोत्तर कक्षा पनि संचालन गर्ने बताएको छ। ", "images": ["https://img.setoparty.com/uploads/posts/KINGS-COLLEGE--1702201550.jpg"]},
{"link": "https://www.setopati.com/kinmel/automobiles/317684", "title": "धनगढीमा खुल्यो महिन्द्राको नयाँ सोरुम", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "नेपालमा महिन्द्रा युटिलिटी भेहिकलको एक मात्र आधिकारिक वितरक अग्नी ग्रुपले धनगढी, कैलालीमा नयाँ सोरुमको उद्घाटन गरेको छ।  उक्त सोरुमबाट कम्पनीले आफ्नो फ्ल्यागशिप ग्लोबल एसयुभीहरू – स्कर्पियो एन, एक्सयुभी ७०० र एक्सयुभी ३०० को बिक्री-वितरण समेत सुरू गरेको छ। नयाँ ट्विन पिक्स ब्रान्डेड महिन्द्राका एक्सयुभी सोरुमको उद्घाटन मन्त्री प्रकाश बहादुर देउवा, अग्नी ग्रुपका कार्यकारी निर्देशक अर्जुन प्रसाद शर्मा र महिन्द्रा एण्ड महिन्द्राका कन्ट्री हेड चैतन्य कगलकर र धनगढी, कैलालीका आधिकारिक डिलर ठाकुर मोर्टसका सञ्चालक हरिशंकर ठाकुर लगायत स्थानीय सरकारी तथा निजी प्रतिनिधिहरूका उपस्थितिमा भएको हो।उद्घाटन कार्यक्रममा अग्नी ग्रुपका कार्यकारी निर्देशक शर्माले धनगढी र आसपासका ग्राहकहरूलाई अधिकतम सुविधा र गुणस्तरीय सेवामा पहुँच उपलब्ध गराउनु नयाँ सोरुमको उद्देश्य रहेको बताए।हाल कम्पनीले बिक्री गर्दै आएको महिन्द्रा एक्सयुभी ३०० को सुरुआती मूल्य ४२ लाख ९५ हजार रहेको छ भने यसको सबैभन्दा टप भेरियन्टको मूल्य ६० लाख तोकिएको छ। त्यस्तै स्कर्पियो एनको सुरुआती बजार मूल्य ८१ लाख ५० हजारदेखि टप भेरियन्टको मूल्य एक करोड २४ लाखसम्म तोकिएको छ। एक्सयुभी ७०० को सुरुआती बजार मूल्य ७४ लाख रहेको छ भने यसको टप भेरियन्टको मूल्य एक करोड १० लाख तोकिएको छ। अग्नी ग्रुपको हाल नेपालभर ८० भन्दा बढी डिलर र शाखाहरू छन्। कम्पनीले सन् १९९१ देखि नै महिन्द्रा एन्ड महिन्द्राको आधिकारिक वितरकका रूपमा स्थापित छ। ", "images": ["https://img.setoparty.com/uploads/posts/Picture-1702200707.jpg"]},
{"link": "https://www.setopati.com/kinmel/others/317670", "title": "आन्तरिक राजस्व कार्यालय बाग्लुङद्वारा 'द क्लिफ' सम्मानित", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "द क्लिफ नेपाललाई आन्तरिक राजस्व कार्यालय, बाग्लुङले उत्कृष्ट करदाताको सम्मान गरेको छ।पर्वत जिल्लामा दर्ता रहेका करदाताहरूमध्ये सेवा/उद्योग अन्तर्गत सबभन्दा बढी आयकर दाखिला गरेकाले राष्ट्रिय कर दिवस-२०८०को अवसरमा कार्यालयले सम्मान गरेको हो।कार्यालयका प्रमुख कर अधिकृत शालिकराम आचार्यले क्लिफका अध्यक्ष राजु कार्कीलाई कर दिवस-२०८० का सन्दर्भमा आयोजित कार्यक्रममा सम्मानपत्र हस्तान्तरण गरेका हुन्।राजु कार्कीको परिकल्पना र नेतृत्वमा कालीगण्डकी नदीको खोँचमाथि पर्वत र बाग्लुङ बलेवा जोड्ने गरी बनाइएको द क्लिफमा विश्वकै अग्लो स्वीङ र विश्वकै दोस्रो अग्लो बन्जी जम्प सञ्चालन हुँदै आएको छ।बन्जी र स्वीङसँगै क्लिफमा रिसोर्ट, विश्वकै अग्लो व्यावसायिक स्काई साइक्लिङ,  स्काई क्याफे, वाल क्लाइम्बिङ, गुलेली पिङ,  क्रेजी ब्रिज, स्काई ग्लाइडिङ, स्काई क्याफेलगायत गतिविधि सञ्चालनमा छन्।", "images": ["https://img.setoparty.com/uploads/posts/The-cliff-Tax-Award-2-1702192526.jpeg"]},
{"link": "https://www.setopati.com/kinmel/banking/317711", "title": "ग्लोबल आइएमई बैंकको एकैसाथ ४ नयाँ शाखा सञ्चालनमा", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "ग्लोबल आइएमई बैंकले एकैसाथ चार वटा नयाँ शाखा कार्यालयहरू सञ्चालनमा ल्याएको छ। बैंकले काठमाडौंको बुढानिलकण्ठ नगरपालिका–५, बुढानिलकण्ठ, काठमाडौंकै चन्द्रागिरी नगरपालिका–१३, दहचोक, चितवनको भरतपुर महानगरपालिका–८, शरदपुरमा र तनहुँको आबुँखैरेनी गाउँपालिका–३, आबुँखैरेनीमा नयाँ शाखा सञ्चालनमा ल्याएको हो। नयाँ शाखाहरूबाट आइतबारदेखि नै सम्पूर्ण बैंकिङ सेवाहरू उपलब्ध भएको बैंकले बताएको छ। बैंकले ३५५ शाखा, ३७६ एटिएम, २७४ शाखा रहित बैंकिङ सेवा, ६५ एक्सटेन्सन तथा राजस्व संकलन काउन्टर तथा ३ वटा वैदेशिक प्रतिनिधि कार्यालयसमेत गरी १ हजार १०० भन्दा बढी सेवा केन्द्रबाट ४६ लाखभन्दा बढी ग्राहकहरूमाझ बैंकिङ सेवा प्रदान गरिरहेको छ। ", "images": ["https://img.setoparty.com/uploads/posts/global-ime-bank-1702210867.jpg"]},
{"link": "https://www.setopati.com/kinmel/others/317752", "title": "अमेरिकन च्याम्बर्स अफ कमर्स नेपालको अध्यक्षमा निर्मलकाजी श्रेष्ठ", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "अमेरिकी लगानीमा नेपालमा सञ्चालित व्यवसायहरूको छाता संस्था अमेरिकन च्याम्बर्स अफ कमर्स नेपाल (एमच्याम) को अध्यक्षमा निर्मलकाजी श्रेष्ठ निर्वाचित भएका छन्।संस्थापक अध्यक्ष अजित विक्रम शाहको दुई वर्षे कार्यकाल सकिएसँगै आइतबार सम्पन्न एमच्यामको वार्षिक साधारण सभाले मेटलाइफ, अमेरिकन लाइफ इन्स्योरेन्स कम्पनी नेपालका प्रमुख कार्यकारी अधिकृत श्रेष्ठको नेतृत्वमा नयाँ कार्यसमिति सर्वसम्मत चयन गरेको हो।सात सदस्यीय कार्यसमितिमा श्रेष्ठसहित लिपफ्रग टेक्नोलोजीका कैलाशराज विजयानन्द, पठाओ नेपालका अशिममान सिंह बस्न्यात, गो फोर्डका आकाश गोल्छा, लक्ष्मी सनराइज बैंकका मनिष थापा, मोघा इनर्जीका समर्थ मोघा र बोटलर्स नेपाल लिमिटेडका स्नेह राजभण्डारी निर्वाचित भएका छन्।संस्थाको उपाध्यक्ष, सचिव र कोषाध्यक्षको चयन संस्थाको सञ्चालक समितिले आगामी बैठकबाट गर्नेछ।एमच्यामको स्थापनामा शाहको योगदानलाई सम्मान गर्दै शाहलाई संस्थापक अध्यक्षको रूपमा बोर्डको मानार्थ सदस्यमा राखिएको नवनिर्वाचित अध्यक्ष श्रेष्ठले बताए।त्यसैगरी, अभिनव ल च्याम्बर्सका सेमान्त दाहाल मानार्थ सदस्यको रूपमा कार्यसमितिमा रहने छन्।श्रेष्ठले आफू नेतृत्वको टिममा ऊर्जाशील पदाधिकारी तथा सदस्यहरू रहेको भन्दै सांगठनिक र व्यावसायिक हितका लागि काम गर्ने बताए।ऊर्जा, पर्यटन तथा सूचना प्रविधि क्षेत्रमा प्राथमिकताका साथ लगानी भित्र्याउनका लागि आवश्यक पहल गर्ने अध्यक्ष श्रेष्ठको भनाइ छ।यससँगै एमच्याम नेपाल अमेरिकन च्याम्बर अफ कमर्सको विश्वव्यापि नेटवर्कको १३० औं सदस्य बनेको छ। ", "images": ["https://img.setoparty.com/uploads/posts/AmCham-second-AGM-1702277332.jpeg"]},
{"link": "https://www.setopati.com/kinmel/tourism/317678", "title": "'बलुन' देखेर अचम्म मान्थे, अहिले आफैं उडाउँछन् आकाशमा!", "author": " सविना कार्की ", "published_date": "प्रकाशित मिति: आइतबार, मंसिर २४, २०८० ", "detail": "विक्रम बादे सानै छँदा मुखले हावा भरेर बलुन फुलाउँथे र खेल्थे।भक्तपुर, ठिमीका स्थायी बासिन्दा उनले एक दिन आकाशमा बलुन उडेको देखे।उनलाई बलुन सानो र हातले खेल्ने मात्र हुन्छ भन्ने लाग्थ्यो। आकाशमा उडेको त्यो विशाल बलुन देखेर तीन छक खाएका थिए।बलुन अवतरण हुने बेलामा उनी ठिमीको धानबारीबाट दगुर्दै पुग्थे। झन् बलुनबाट मान्छे निस्केको देखेर चकितै हुन्थे।'बलुन ल्यान्ड गर्ने समय र म स्कुल जाने समय एउटै हुन्थ्यो। म झोला बोकेर दगुर्दै हेर्न पुग्थेँ,' ती दिनहरू आज पनि विक्रमको स्मरणमा ताजै छन्।सनराइज कम्पनीले उडाएको त्यो बलुन कीर्तिपुरबाट उडेर ठिमीमा अवतरण हुन्थ्यो। करिब २८ वर्षअघिको त्यो उडान आकाशमा ठाउँ नपुगेर ६ महिनामै बन्द भयो।विक्रमको मन भने त्यही बलुनसँग उडिरहेको थियो। हुर्किँदै, पढाइमा व्यस्त हुँदै गएपछि सम्झना मात्र रह्यो। व्यवस्थापन विषयका विद्यार्थी उनी एकपटक भारत भ्रमणमा गएका थिए। त्यो भ्रमणमा उनले हट-एयर बलुन उडिरहेको देखे।'मेरो बाल्यकालमा काठमाडौंमा उडेको बलुन सम्झेँ,' उनले भने, 'कुनै दिन म पनि यसरी नै बलुन उडाउँछु भन्ने लाग्यो।'यसपछि उनले हट-एयर बलुन उडाउने व्यवसायी बन्ने सपना देखे। यसको सम्भावना कति छ भनेर खोजी गर्न थाले। यही सिलसिलामा २०७१ सालमा उनी एक साथीसँग सिलिगुढी पुगे। ती साथी सिलिगुढीकै थिए। त्यहाँ हट एयर बेलुनबारे जानकारी लिन साथीको मद्दतमा 'माउन्टेनियरिङ एसोसिएसन इन्डिया' एक अधिकारीलाई भेटे। बेलुनमा उडेर अनुभव गरे।विक्रम निकै ठूलो उत्साह साथ घर फर्के। आमाबाबुलाई हट-एयर बलुन उडाउन चाहेको बताए। सकारात्मक प्रतिक्रिया आएन।'सुरूमा त मेरो कुरा सुन्नासाथ आमाबाबुले हुँदैन भन्नुभयो,' उनले भने, 'त्यस्तो बलुन उडाउने सपना देखेर हुँदैन। हामी गर्न सक्दैनौं। अरू नै व्यवसाय गर्नुपर्छ भन्नुभयो।'उनले नजिकका साथीहरूसँग सल्लाह गरे। इन्टरनेटमा बलुनबारे खोजी गरे। फेरि भारतको गोवा गएर समुद्री किनारमा बलुन अवलोकन गरे। पाइलटसँग कुरा गरे।यतिले पनि पुगेन। फेरि दिल्ली पुगे। त्यहाँ उनका एक साथी ट्राभल एजेन्सीमा थिए। साथीको सहयोगमा उनले दिल्लीका विभिन्न ठाउँ गए र बलुनमा उडे। यसबारे प्राविधिक जानकारी लिए। यो जानकारीले उनी निकै उत्साहित भए। 'हेर्ने र त्यसको प्रविधि बुझ्ने क्रममा धेरै ठाउँमा बलुनमा उडेर अनुभव लिएँ,' उनले भने।त्यसपछि उनी आफ्नो योजनामा पक्का भए। २०७३ सालमा 'बलुन नेपाल' नामक कम्पनी दर्ता गराए।'नगरकोटको डाँडामा बलुन उडाउने चाहन्थेँ। तर हवाई रूट पर्छ भनेर अनुमति पाइनँ,' उनले भने।ठाउँ खोज्न उनी निकै भौंतारिए। हवाई रूट नपर्ने मार्खु, टोखा लगायत ठाउँमा जान सुझाव पाए। उपयुक्त गन्तव्यको खोजीमै एक वर्ष बित्यो। एक साथीले सौराहा वा पोखरा जस्ता पर्यटकीय गन्तव्य रोज्न सल्लाह दिए। विक्रम पोखरा गए।एक महिना पोखरा बसेर विभिन्न ठाउँहरूबारे बुझे। हवाई रूट नपर्ने र हिमशृंखला देखिने धम्पुस र ल्वाङघलेल पुगे।अन्नपूर्ण र माछापुच्छ्रे हिमालको दृश्यले उनको मन तान्यो। उनलाई धम्पुस सबभन्दा बढी उपयुक्त लाग्यो। प्रक्रिया अघि बढाए।'पोखरा विमानस्थलले धम्पुसमा बलुन उडाउन सम्भव छ भनेर काठमाडौं विमानस्थललाई पत्र पठाइदियो,' उनले भने, 'अनुमति पाउने भएपछि धम्पुसमा बलुन उडाउन सम्भाव्यता अध्ययन भयो।'उनले संस्कृति, पर्यटन तथा नागरिक उड्डयन मन्त्रालयबाट २०७४ कात्तिकमा हट एयर बलुन उडानको लाइन्सेन्स प्राप्त गरे। चीनको गोन्जाओबाट १६ लाख रूपैयाँमा एउटा बलुन ल्याए। भारतीय पाइलट झिकाए।२०७५ सालमा पहिलोपटक धम्पुसबाट आफैं उडेर परीक्षण उडान गरे। त्यो उडानसँगै विक्रमको मन खुसीले उड्यो। आफ्नो संघर्षले सफलता पाएको अनुभव गरेर दंग भए।यसपछि उनी 'एयर अपरेटर सर्टिफिकेट (ओसी)' को प्रक्रियामा अघि बढे। तर चिनियाँ बलुन उडाउने अनुमति पाएनन्। 'नेपालमा युरोपियन एभिएसन स्ट्यान्डर्डले स्वीकृत गरेको बलुन मात्र उडाउन पाइँदो रहेछ। कुरै नबुझी चीनबाट ल्याएर दुःख पाएँ। त्यो बलुन कोठातिर थन्क्याएर अर्को बलुनको खोजीमा लागेँ,' उनले भने।घरबाट पाएको पैसा चिनियाँ बलुनमा डुब्यो। थप लगानीका लागि समस्या भयो। तर हार मानेनन्। ऋण खोजेर पनि बेलुन उडाएरै छाड्छु भनेर हिम्मत गरे।उनले निकटका साथी सविन महर्जनलाई व्यावसायिक सहयात्री बनाए। विक्रम बलुन नेपालका अध्यक्ष हुन् भने सविन मार्केटिङ हेर्छन्।ऋण–धन गरेर दुई जनाले ६० लाख रूपैयाँ जुटाए। स्पेनको अल्ट्रा म्याजिक कम्पनीबाट बलुन मगाएर अनुमति प्रक्रियामा अघि बढे। तर धम्पुसमा अनुमति पाएनन्।'धम्पुसको लोकेसन र उडानबाट देखिने दृश्य साह्रै राम्रो थियो। तर उडान र अवतरण एकै ठाउँबाट हुने भएपछि समस्या देखिने भयो। अनुमति पाइएन,' उनले भने।उनी अर्को उपयुक्त ठाउँ खोज्दै लौरूक पुगे। उडानका लागि लौरूक र अवतरणका लागि पामे उपयुक्त ठहरिए। यसैअनुसार अनुमति पाए।अनि २०७५ सालको दसैंताका पोखरामा हट एयर बलुन उडान सुरू भयो।पोखरा बजारबाट अलि टाढा उडान हुने भएकाले यो धेरै मानिसको नजरमा परेन। पोखरा भन्नासाथ लेकसाइडकै सम्झना हुन्छ। अरू साहसिक खेल र गतिविधि सहरबाटै देखिने ठाउँमा छन्। तर बलुन अलि पर भएकाले सुरूमा प्रचार हुन अलि बढी समय लागेको उनले बताए।'बिस्तारै यात्रु संख्या बढ्दै थियो, कोरोनाले लगभग दुई वर्ष बन्द रह्यो,' उनले भने, 'लकडाउनपछि भने निरन्तर चलिरहेको छ। नेपालमा हट एयर बलुन उडाउने एक मात्र कम्पनी हो हाम्रो।'अहिले कम्पनीले पोखरामा दुइटा हट एयर बलुन उडाउँदै छ। दैनिक कम्तीमा ४० जना उड्ने गरेका विक्रम बताउँछन्।बलुन उडाउने पाइलट भियतनामी र अमेरिकी छन्।'हाम्रा पाइलटसँग विभिन्न मुलुकमा बलुन उडाएको अनुभव छ,' उनी भन्छन्, 'पाइलटसहित पाँच जनाले एउटा बलुन कन्ट्रोल गर्छन्।'हट एयर बलुनलाई लक्जरियस एड्भेन्चर मानिन्छ।विक्रमका अनुसार यसमा यात्रुले बलुनभित्र उभिएर ६ हजार फिट उचाइबाट ३६० डिग्रीमा अर्थात् वरिपरिको दृश्य अवलोकन गर्न पाउँछन्। लौरूकबाट बिहान ५ः४० बजे पहिलो उडान सुरू हुन्छ। दिउँसो हावा बढी चल्ने भएकाले उडान हुँदैन। बिहान तीन र बेलुका (मौसम हेरेर) दुई पटक गरी दैनिक पाँच पटकसम्म बलुन यात्रु बोकेर उड्छ।आधा घन्टाको उडानमा यात्रुले ६ हजार फिट माथिबाट वरपरका हिमशृंखला र पोखरा उपत्यका देख्छन्। उचाइमा पुगेर सूर्योदय र सूर्यास्त हेर्न पाउँछन्। 'यसको विशेषता भनेकै ६ हजार फिटमाथिबाट सूर्योदय हेर्न पाउनु हो,' विक्रम भन्छन्, 'सम्भव भएसम्म बेलुका पनि उडाउँछौं तर मौसममा भर पर्छ।'बलुनले एकपटकमा ५२० किलोसम्म तौल बोक्छ। तौलअनुसार चार जनादेखि आठ जनासम्म उड्न सक्छन्। उमेरको हद कसिलो छैन, तीनदेखि ८० वर्ष उमेरसम्मका व्यक्ति उड्न पाउँछन्। उडान शुल्क स्वदेशी र विदेशी नागरिकका लागि फरक छ।नेपालीले नौ हजार पाँच सय, सार्क नागरिकले १३ हजार र विदेशीले १७ हजार रूपैयाँ तिर्नुपर्छ।साहसिक पर्यटन रूचाउने स्वदेशी र विदेशी दुवै पर्यटक यहाँ आउने विक्रमले बताए। यीमध्ये ९० प्रतिशत हाराहारी विदेशी हुन्छन्।सिजनमा बुकिङ बढ्दै गएपछि कम्पनीले केही समयअघि एक करोड २० लाख रूपैयाँमा थप दुइटा बलुन ल्याएको छ।'पोखरामा आएर बलुनमा उड्न चाहनेले पाउनुपर्छ भनेर दुइटा थपेका हौं,' उनले भने।बलुनमाथिबाट स्काइ-डाइभिङ पनि गराउने तयारी छ। कम्पनीले संस्कृति, पर्यटन तथा नागरिक उड्डयन मन्त्रालयसँग अनुमति मागेको छ। अमेरिकाबाट पाइलट आइसकेका छन्।स्काइ डाइभिङका लागि बलुनमा हुने बास्केटमुनि एउटा प्लेट राखिन्छ। बलुन उडेर नौ हजार फिटमाथि पुगेपछि स्काइ डाइभ सुरू हुन्छ।'नेपालमा सञ्चालित स्काइ डाइभ महँगो छ। हामी सकेसम्म कम लागतमा गराउँछौं,' उनले भने।सरकारबाट अनुमति पाए सन् २०२४ जनवरीमा स्काइ ड्राइभ सुरू हुनेछ। यसले एड्भेन्चर पर्यटनमा अर्को एक आयाम थप्ने उनको विश्वास छ।'हामीकहाँ पर्यटनमा अथाह सम्भावना छ। अरू ठाउँमा पनि विस्तार गर्ने योजना छ,' उनले भने।", "images": ["https://img.setoparty.com/uploads/posts/Hot-air-balloon-(5)-1702202958.jpg", "https://img.setoparty.com/uploads/posts/Hot-air-balloon-(2)-1702202942.jpg?timestamp=1702203370314", "https://img.setoparty.com/uploads/posts/Hot-air-balloon-(3)-1702202957.jpg?timestamp=1702203091860", "https://img.setoparty.com/uploads/posts/Hot-air-balloon-(4)-1702202959.jpg?timestamp=1702203091860", "https://img.setoparty.com/uploads/posts/Hot-air-balloon-(2)-1702202942.jpg?timestamp=1702203091860"]},
{"link": "https://www.setopati.com/kinmel/business/317665", "title": "प्याजको कारोबार ठप्प, राजस्व विभागको आश्वासनपछि खुल्यो आलु बिक्री", "author": " भागवत भट्टराई ", "published_date": "प्रकाशित मिति: आइतबार, मंसिर २४, २०८० ", "detail": "मूल्य अभिवृद्धि करको समस्या देखाएर मंसिर १९ गतेदेखि रोकिएको आलु–प्याजको कारोबार गर्न व्यवसायीहरू सहमत भएका छन्। चार दिन पूर्ण कारोबार बन्द गरेका व्यवसायीहरूले शनिबारदेखि कारोबार खुला भएको बताएका छन्।आइतबार कालिमाटी तरकारी बजारमा आलुको मूल्य तोकिए पनि प्याजको भने तोकिएको छैन।व्यवसायीहरू कारोबार गर्न सहमत भए पनि आयात नै रोकिएपछि कारोबार ठप्प भएको हो।कालिमाटी तरकारी बजार पूर्णतः प्याजमा भारतीय बजारमा निर्भर छ।भारतले गत बिहीबार सूचना प्रकाशन गर्दै प्याजको निर्यातमा रोक लगाएको जानकारी गराएको छ। भारतले यसअघि निर्यातलाई निरूत्साहित गर्नको लागि भन्दै प्याजको निर्यातमा ४० प्रतिशत कर लगाएको थियो।'कालिमाटी तरकारी बजारमा नेपाली प्याजको हिस्सा दुईदेखि पाँच प्रतिशत मात्रै हुन्छ अरू सबै भारतबाट आउने हो,' कालिमाटी फलफूल तथा तरकारी बजार विकास समितिका कार्यकारी निर्देशक महादेवप्रसाद पौडेलले भने, 'सामान नै नभएको कारणले मूल्य तोकिएको छैन।'गत मंसिर १९ गतेदेखि नै सुकेको प्याजको मूल्य नतोकेको कालिमाटी तरकारी बजार विकास समितिले आइतबार पनि मूल्य तोकेको छैन।आलु–प्याज आयात–निर्यात तथा थोक बिक्रेता संघका महासचिव प्रकाश गजुरेलले प्याजको आयात रोकिएको कारण बजार ठप्प भएको बताए।'भ्याट विवादको कारण पहिले हामीले आयात गरेनौं, अहिले हामी कारोबार गर्न तयार हुँदा भारतले पठाउन रोकिसकेको रहेछ, त्यसैले कारोबार गर्न सकेका छैनौं,' उनले भने।वीरगञ्ज भन्सार कार्यालयले पनि प्याजको आयात मंसिर १९ गतेदेखि नै नभएको बताएको छ।कालिमाटी तरकारी बजारबाट मात्रै दैनिक ५० देखि ६० टन प्याजको बिक्री हुने गरेकोमा अहिले ठप्प भएको छ। कालिमाटी मात्रै नभएर बल्खु, टुकुचा, बानेश्वर लगायतका तरकारी बजारमा पनि प्याज छैन।व्यवसायीहरूले कूटनीतिक पहल गरेर प्याजको आयात खुला गर्नको लागि अनुरोध गरेका छन्। सरकारी अधिकारीहरूले भने अहिले वैकल्पिक बजार खोजिनु पर्ने बताएका छन्।'भारतले निर्यात निरूत्साहित गर्नको लागि पहिले कर बढायो, अहिले निर्यात नै रोकेको छ,' वाणिज्य मन्त्रालयका सहसचिव गजेन्द्र ठाकुरले सेतोपाटीसँग भने, 'उसले आफैं अफ्रिकाबाट प्याज आयात गरिरहेको सन्दर्भमा आन्तरिक बजार पूर्ति गर्न रोक लगाएको कारण आयात खुलाउन समस्या पर्ने देखिन्छ।'उनले प्याजको आयातको लागि वैकल्पिक बजार खोज्न आवश्यक रहेको बताए।भारतले आलु निर्यातमा पनि निरूत्साहन गरेको छ। भारतले यस वर्षदेखि आलुको निर्यातमा पनि निकासी कर सुरू गरेको हो। यसै वर्षबाट नेपालमा भ्याट लागू र भारतले पनि निकासीमा कर लगाएको कारण आयातमा कमी आएको वीरगञ्ज भन्सार प्रमुख डिलाराम पन्थीले बताए। गत वर्ष कात्तिकसम्म १५ करोड २२ लाख केजी आलु तीन अर्ब ८८ करोड रूपैयाँमा आयात भएको थियो। चालु आर्थिक वर्षमा १३ करोड १७ लाख केजी आलु तीन अर्ब ३२ लाख रूपैयाँमा आयात भएको छ। परिमाणात्मक रूपमा आलुको आयात घटे पनि मूल्य भने बढेको छ।भ्याटकै विवादको कारण मंसिर १९ गतेदेखि रोकिएको कारोबार अहिले सुरू भएको व्यवसायीले बताएका छन्।सरकारले आन्तरिक आलु-प्याजलाई भ्याट नलगाउने सूचना जारी गरेपछि व्यवसायीहरूले कारोबार गर्न सुरू गरेका हुन्।आन्तरिक राजस्व विभागले सूचना जारी गर्दै भनेको छ, 'आन्तरिक कृषिजन्य उत्पादनलाई प्रवर्द्धन तथा संरक्षण गर्ने नेपाल सरकारको नीति अनुरूप नेपाल उत्पादन गरिने आलु-प्याज र स्याउमा मूल्य अभिवृद्धि कर नलाग्ने तथा नलगाइएको जानकारी गराइन्छ।'आइतबारको लागि रातो आलुको प्रतिकेजी औसत मूल्य ४९ रूपैयाँ र सेतोको ३९ रूपैयाँ तोकिएको छ।सरकारको यस्तो आश्वासनपछि कारोबार सुरू गरिएको व्यवसायीले बताएका छन्। अहिलेको कर नीति अनुसार कृषिमा ५० लाख रूपैयाँसम्मको आन्तरिक उत्पादन तथा कारोबारमा कर नलाग्ने भए पनि ठूलो कारोबार र डिपार्टमेन्ट स्टोरबाट हुने कारोबारमा भने भ्याट लागू हुन्छ। तर, आन्तरिक राजस्व विभागले जतिसुकैको कारोबार तथा उत्पादनमा पनि भ्याट नलाग्ने आश्वासन दिएको व्यवसायीहरूले बताएका छन्। यसका लागि छुट्टै कार्यविधि तयार गरिने उनीहरूको भनाइ छ।", "images": ["https://img.setoparty.com/uploads/posts/alu-and-pyaj-1702189558.jpg"]},
{"link": "https://www.setopati.com/kinmel/automobiles/317757", "title": "कस्तो छ रोयल इन्फिल्डको नयाँ बाइक 'हन्टर ३५०'? (हेर्नुहोस् भिडिओ)", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "रोयल इन्फिल्ड 'हन्टर ३५०' ले पछिल्लो समय बजारमा चर्चा पाएको छ।नेपालका लागि रोयल इन्फिल्डको आधिकारिक वितरक अल्फा अटोमोटिभले केही महिनाअघि मात्रै फ्याक्ट्री, ड्यापर र रेभल गरी तीन भेरियन्टमा हन्टर ३५० सार्वजनिक गरेको हो।ड्यापर र रेभल मेट्रो अन्तर्गत पर्छन् भने रेट्रोअन्तर्गत फ्याक्ट्री भेरियन्ट रहेको छ। रेट्रोको डिजाइन पहिलेको क्लासिक रोयल इन्फिल्डको जस्तै छ भने मेट्रोको डिजाइनिङ आधुनिक तरिकाको हुन्छ। मेट्रोको सुरुआती बजार मूल्य चार लाख ७९ हजार रूपैयाँ र रेट्रोको बजार मूल्य चार लाख ५९ हजार रूपैयाँ तोकिएको छ।३४९ सिसी इन्जिन क्षमता भएको हन्टर ३५० मा पाँच स्पिड म्यानुअल गियर पाउन सकिन्छ। जसले ६,१०० आरपिएममा अधिकतम २०.२ बिएचपी पावर र ४,००० आरपिएममा २७ एनएम टर्क जेनेरेट गर्छ।बाइकमा १३ लिटरको इन्धन क्षमता छ भने प्रतिलिटर ३६ किलोमिटरको माइलेज दिने कम्पनीले दाबी गरेको छ। बाइकको टप स्पिड ११४ किलोमिटर प्रतिघन्टा छ।१७७ किलोग्राम कुल तौल भएको रोयल इन्फिल्डको हन्टर ३५० हेर्दै ‘क्लासी’ छ। यो बिएस-६ मापदण्डमा आधारित बाइक हो।हन्टर ३५० नियो-रेट्रो स्टाइलमा डिजाइन गरिएको छ। अगाडि भागमा गोल आकारको हेडल्याप दिइएको छ। यसको लम्बाइ २०५५ एमएम, चौडाइ ८०० एमएम र उचाइ १०५५ एमएम छ। सिट उचाइ ७९० एमएम मात्र छ।बाइकमा १५० एमएम ग्राउन्ड क्लियरेन्स छ। ह्विलबेस १३७० एमएम छ। नेपालको अधिकांश बाटोमा यो बाइक सहजै चलाउन सकिन्छ।हन्टर ३५० को रेट्रो भेरियन्टमा सिंगल-च्यानल एबिएस र मेट्रो भेरियन्टमा डुअल-च्यानल एबिएस प्रविधि पाउन सकिन्छ। बाइकको अगाडि पांग्रामा डिस्क र पछाडि ड्रम ब्रेक दिइएको छ। यसमा १७ इन्चको अलोय ह्विल पाउन सकिन्छ।रोयल इन्फिल्डले हन्टर ३५० मा डिजी-एनालग एलसिडी डिस्प्ले दिएको छ। यसमा भएको इन्स्ट्रुमेन्ट क्लस्टरमा डिजिटल अडोमिटर, ट्रिम मिटर र एनालग स्पिडोमिटर पाउन सकिन्छ। त्यस्तै यसमा ब्याट्री र इन्धन कम भएमा सचेत गराउने इन्डिकेटर पनि दिइएको छ।", "images": [null, "https://img.setoparty.com/uploads/posts/hunter-350-(6)-1702279997.jpg?timestamp=1702280020771", "https://img.setoparty.com/uploads/posts/hunter-350-(9)-1702279997.jpg?timestamp=1702280020771", "https://img.setoparty.com/uploads/posts/hunter-350-(11)-1702279996.jpg?timestamp=1702280020771", "https://img.setoparty.com/uploads/posts/hunter-350-(4)-1702279996.jpg?timestamp=1702280020771", "https://img.setoparty.com/uploads/posts/hunter-350-(5)-1702279995.jpg?timestamp=1702280020771", "https://img.setoparty.com/uploads/posts/hunter-350-(7)-1702279995.jpg?timestamp=1702280020771", "https://img.setoparty.com/uploads/posts/hunter-350-(2)-1702279994.jpg?timestamp=1702280020771"]},
{"link": "https://www.setopati.com/kinmel/jewellery/317745", "title": "घट्यो सुन–चाँदीको भाउ, आज कतिमा हुँदैछ कारोबार?", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "नेपाली बजारमा सोमबार पनि सुन–चाँदीको मूल्य घटेको छ।आइतबार प्रतितोला एक हजार तीन सय रूपैयाँ घटेको सुनको मूल्य यसदिन प्रतितोला पाँच सय रूपैयाँ घटेको हो।नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख १७ हजार रूपैयाँ र तेजाबी सुन प्रतितोला एक लाख १६ हजार चार सय रूपैयाँ ५० मा कारोबार भइरहेको छ। आइतबार छापावाल सुन प्रतितोला एक लाख १७ हजार पाँच सय रूपैयाँ र तेजाबी सुन प्रतितोला एक लाख १६ हजार नौ सय ५० रूपैयाँमा कारोबार भएको थियो।  त्यसैगरी, सोमबार चाँदीको मूल्य पनि घटेको छ। आइतबार प्रतितोला १४ सय २५ रुपैयाँमा कारोबार भएको चाँदी सोमबार प्रतितोला १४ सय १० रूपैयाँमा किनबेच भइरहेको छ। यो मूल्य अघिल्लो दिनको तुलनामा प्रतितोला १५ रूपैयाँ घटेको हो।आज अन्तर्राष्ट्रिय बजारमा भने सुन प्रतिऔंस १९ सय ९९ अमेरिकी डलरमा कारोबार भइरहेको छ।", "images": ["https://img.setoparty.com/uploads/posts/gold 1650345832.jpg"]},
{"link": "https://www.setopati.com/kinmel/medical/317676", "title": "ढुंगा, गिट्टी, बालुवा उत्खनन् समस्या हुँदा राहुघाट जलविद्युत आयोजनाको निर्माण प्रभावित", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "म्याग्दीको रघुगंगा गाउँपालिकामा निर्माणाधीन ४० मेगावाटको राहुघाट जलविद्युत आयोजनाले ढुंगा, गिट्टी, बालुवा उत्खनन् गर्न नपाउँदा निर्माण प्रभावित भएको छ।आयोजनाको स्वीकृति प्रारम्भिक वातावरणीय परीक्षण (आइइई) प्रतिवेदनमा उल्लेखित स्थानबाट झिक्न नपाउँदा ढुंगा, गिट्टी, बालुवाको अभावमा निर्माण नै रोकिने अवस्था देखिएको हो। निर्माणका लागि आवश्यक नदीजन्य सामग्री कालीगण्डकी नदीबाट झिक्ने गरी आइइईमार्फत स्थानहरूको तय गरिएको थियो। सर्वोच्च अदालतका तत्कालीन प्रधानन्यायाधीश चोलेन्द्र शम्शेर राणाको २०७८ असार २९ गतेको एकल इजलासले कालीगण्डकी नदी धार्मिक, ऐतिहासिक तथा वातावरणीय महत्वको देखिएकाले रिटको अन्तिम टुंगो नलागेसम्म उक्त नदीको प्राकृतिक बहावलाई पथान्तरण गरी जलाशय बनाउने, प्रदूषण गर्ने, नदीजन्य पदार्थहरू निकाल्ने, शालिग्रामको चोरी निकासी तथा विनास गर्ने लगायतका प्राकृतिक बहाव र पर्यापरण प्रतिकूल हुने गरी कुनै पनि कार्यहरू नगर्नू/नगराउनू भनी अन्तरिम आदेश जारी गरेको थियो।अनुगमनमा निर्माणस्थलमा शनिबार पुगेका ऊर्जा, जलस्रोत तथा सिचाइ मन्त्री शक्ति बहादुर बस्नेत, नेपाल विद्युत प्राधिकरणका कार्यकारी निर्देशक कुलमान घिसिङ, उपकार्यकारी निर्देशक प्रदीप कुमार थिके सम्मिलित टोलीलाई आयोजना व्यवस्थापन र ठेकेदार कम्पनीहरूले सर्वोच्च अदालतको अन्तरिम आदेशका कारण नदीजन्य सामग्री नदीबाट झिक्न रोक लागेपछि त्यसको अभावमा निर्माणमा असर परिरहेको जानकारी गराएका छन्। मन्त्री बस्नेतले आयोजनाको पछिल्लो समयमा निर्माण प्रगति सन्तोषजनक रहेको बताउँदै नदीजन्य सामाग्री उत्खनन्मा देखिएको समस्या समाधान गर्न माथिल्लो तहबाट आवश्यक पहल, समन्वय र सहजीकरण गरिने बताए। उनले आयोजनाको निर्माण निर्धारित समयमा सम्पन्न गर्न निर्देशन समेत दिए।ठेकेदार कम्पनीहरूले हालको ढुंगा, गिट्टी, बालुवाजस्ता नदीजन्य निर्माण सामग्रीहरूको अभाव हटेमा आगामी १५ महिना भित्रमा निर्माण सम्पन्न गर्ने प्रतिबद्धता जनाएका छन्। आयोजनाको समग्र भौतिक प्रगति ६५ प्रतिशत छ। बाँध, मुख्य सुरुङ, विद्युत गृहलगायतका संरचनाहरूको निर्माण भइरहेको छ। ६.३ किलोमिटर मुख्य सुरुङमध्ये ५.६ किलोमिटर खनिसकिएको छ। सुरुङलाई पूर्ण रुपमा कंक्रिट लाइनिङ गर्नुपर्ने छ। विद्युत गृहको सिभिल निर्माण कार्यसँगै उपकरणहरू जडान पनि भइरहेको छ। कंक्रिट लाइनिङ, बाँध क्षेत्रका संरचनाहरू निर्माणका लागि करिब साढे एक लाख घनमिटर ढुंगा, गिट्टी, बालुवा आवश्यक पर्छ। तर अहिले करिब १० घनमिटर प्राप्त गर्ने ठाउँ मात्र उपलब्ध रहेको आयोजनाको प्रवर्धक कम्पनी रघुगंगा हाइड्रोपावर लिका प्रबन्ध सञ्चालक गणेश केसी केसीले बताए।'बेनी नगरपालिकाले म्याग्दी खोलामा नदीजन्य सामग्री उत्खनन्का लागि टेण्डर आह्वान गरेको थियो। त्यसमा सहभागी भई १० हजार घनमिटर प्राप्त हुने ठाउँ प्राप्त गर्यौं। यसैले पुग्दैन। नदीजन्य निर्माण सामग्री अभावमा काम नै प्रभावित हुने अवस्था आएमा समस्या समाधान गर्न माथिल्लो तहबाटै पहल गरिदिनुपर्‍यो,' उनले भने। संघीय संसदको कृषि, सहकारी तथा प्राकृतिक स्रोत समितिमा सांसदहरूबाट करिब डेढ वर्षअघि आयोजनाको स्थलगत अनुगमन भ्रमण गरी नदीजन्य निर्माण सामाग्री अभावमा आयोजना ढिला हुँदा यसको लागत बढ्ने निश्कर्ष निकालिएको थियो।समितिले नदी संरक्षणमा हानी नपुर्‍याइ नदीजन्य पदार्थ निकाल्न सरकारले अन्तरिम आदेश सच्याउन सर्वोच्च अदालतसमक्ष पुनरावलोकन गर्न उपयुक्त हुने सिफारिस गरेको थियो।  नेपाल सरकार, नेपाल विद्युत प्राधिकरणको लगानी र भारतीय निर्यात-आयात (एक्जिम) बैंकको सहुलितपूर्ण ऋणमा प्राधिकरणको पूर्ण स्वामित्वको रघुगंगा हाइड्रोपावरमार्फत आयोजनाको निर्माण भइरहेको छ। ८ करोड १९ लाख अमेरिकी डलर अनुमानित लागत रहेको आयोजनामा भारतीय एक्जिम बैंकको ६ करोड ७० लाख डलर सहुलितपूर्ण ऋण रहेको छ। दैनिक ६ घण्टा पिकिङ गर्न मिल्ने आयोजनाबाट वार्षिक रूपमा २४ करोड ७९ लाख युनिट विद्युत उत्पादन हुनेछ। सिभिल संरचना र हाइड्रो मेकानिकलका कामहरू इन्जिनियरिङ, खरिद र निर्माण (इपिसी) ढाँचा जयप्रकाश एसोसिएटस, इलेक्ट्रोमेकानिकलका कार्यहरू भारत हेभ्वी इलेक्ट्रिकल र निर्माण सुपरीवेक्षण वाप्कोसले गरिरहेका छन्। ", "images": ["https://img.setoparty.com/uploads/posts/rahughat-1702195080.jpg"]},
{"link": "https://www.setopati.com/kinmel/banking/317742", "title": "सोमबार अमेरिकी डलरको मूल्य स्थिर, अन्य मुद्रा कतिमा हुँदैछ किनबेच?", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "सोमबार अमेरिकी डलरको भाउ स्थिर रहेको छ। आइतबार एकको खरिददर १३३ रूपैयाँ १२ पैसा र बिक्रीदर १३३ रूपैयाँ ७२ पैसामा कारोबार भएको अमेरिकी डलर सोमबार पनि सोही मूल्यमा किनबेच भइरहेको छ। नेपाल राष्ट्र बैंकले सोमबार सार्वजनिक गरेको विनिमय दर अनुसार युरोपियन युरोको एकको खरिददर १४३ रूपैयाँ २८ पैसा र बिक्रीदर १४३ रूपैयाँ ९२ पैसा तोकिएको छ। यस्तै, सोमबार पाउण्ड स्टर्लिङ एकको खरिदमा भने १६७ रूपैयाँ ०४ पैसा र बिक्रीमा १६७ रूपैयाँ ७९ पैसा पाइन्छ।अष्ट्रेलियन डलर एकको खरिदमा भने ८७ रूपैयाँ ५७ पैसा र बिक्रीमा ८७ रूपैयाँ ९६ पैसा पाइन्छ।त्यसैगरी, क्यानेडियन डलर एकको खरिदमा आज ९७ रूपैयाँ ९६ पैसा र बिक्रीमा ९८ रूपैयाँ ४० पैसा तोकिएको छ।यस्तै, कतारी रियाल एकको खरिदमा ३६ रूपैयाँ ५६ पैसा र बिक्रीमा ३६ रूपैयाँ ७३ पैसा पाइन्छ। राष्ट्र बैंकले साउदी अरेबियन रियाल एकको खरिददर आज ३५ रूपैयाँ ४९ पैसा र बिक्रीदर ३५ रूपैयाँ ६५ पैसा तोकेको छ।युएई दिराम एकको खरिदमा ३६ रूपैयाँ २५ पैसा र बिक्रीमा ३६ रूपैयाँ ४१ पैसा पाइन्छ। मलेसियन रिंगिट एकको खरिदमा सोमबार २८ रूपैयाँ ५४ पैसा र बिक्रीमा २८ रूपैयाँ ६७ पैसा पाइन्छ।सोमबार कुवेती दिनार एकको खरिदमा ४३१ रूपैयाँ ५८ पैसा र बिक्रीमा ४३३ रूपैयाँ ५२ पैसा पाइन्छ। त्यसैगरी, आज बहराइन दिनार एकको खरिददर ३५३ रूपैयाँ ११ पैसा र बिक्रीदर ३५४ रूपैयाँ ७० पैसा तोकिएको छ।", "images": ["https://img.setoparty.com/uploads/posts/Exchange 1650951192.jpg"]},
{"link": "https://www.setopati.com/kinmel/tourism/317715", "title": "बुद्ध एयरले आजदेखि सुरू गर्‍यो काठमाडौं- तुम्लिङटार उडान", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "बुद्ध एयरले १७ औं जहाज (एन-एओसी) बाट व्यवसायिक उडान सुरू गरेको छ।जहाज ल्याएर रंगरोगन तथा आवश्यक सबै प्रक्रियापछि आजदेखि व्यवसायिक उडान सुरू गरेको एयरलाइन्सले जनाएको छ।आइतबारदेखि व्यवसायीक उडान थालेको बुद्ध एयरले पहिलो उडान काठमाडौंबाट तुम्लिङटार गरेको थियो। जसमा ५९ यात्रु सवार थिए।बुद्धले हाल ३ वटा एटीआर-४२ तथा १४ वटा एटिआर-७२ जहाज मार्फत उडान गरिरहेकाे छ।", "images": ["https://img.setoparty.com/uploads/posts/buddha air1689326756.jpg"]},
{"link": "https://www.setopati.com/kinmel/information-technology/317709", "title": "टेलिकमले टेलिफोन प्रयोग गरिरहेका ग्राहकलाई एक महिना निःशुल्क डेटा दिने", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "नेपाल टेलिकमका एनटी फाइबर प्रविधिअन्तर्गत हाल टेलिफोन सेवा मात्र प्रयोग गरिरहेका सेवाग्राहीले अब परीक्षणको रुपमा एक महिनासम्म डेटा सुविधा निःशुल्क प्रयोग गर्न सक्नेछन्।टेलिकमले सोमबार (मंसिर २५) देखि लागू हुनेगरी एनटी फाइबर प्रविधिअन्तर्गत टेलिफोन सेवा मात्र प्रयोग गरिरहेका सेवाग्राहीलाई प्रोमोसनल अफरका रुपमा एक महिनासम्म निःशुल्क ५० एमबिपिएस स्पिडको डेटा सेवा उपलब्ध गराउने भएको छ।यो सेवा प्रयोग गर्नका लागि १९८ मा डायल गरी प्राप्त सन्देशपछि फेरि १ डायल गरी अनुरोध गर्न सकिनेछ । त्यसैगरी नजिकको दूरसञ्चार कार्यालयमार्फत् पनि यो सुविधा लिन सकिने टेलिकमको भनाइ छ। एक जना ग्राहकका लागि यो सुविधा एक पटक मात्र उपलब्ध हुनेछ। एक महिनाभन्दा बढी समयसम्म यो सेवा निरन्तर प्रयोग गर्ने इच्छा भएमा सेवाग्राहीले १९८–१ मा कल गरी वा नजिकको दूरसञ्चार कार्यालयमा सम्पर्क गरी सशुल्क रुपमा यो सेवा प्रयोग गर्न सक्ने टेलिकमको भनाइ छ। ", "images": ["https://img.setoparty.com/uploads/posts/nepal-telecom-1702210456.jpg"]},
{"link": "https://www.setopati.com/kinmel/economy/317726", "title": "बालबालिकाको क्षेत्रमा कर्णालीको बजेटः नीतिगतमा न्यून, शिक्षा र खेलकुदमा बढी", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "बालबालिकाको क्षेत्रमा विनियोजित कर्णाली प्रदेशको बजेट बाल विकास क्षेत्रमा केन्द्रित देखिएको छ।प्रदेशमा विनियोजन हुने बालबालिका क्षेत्रको बजेटमध्ये शिक्षा, खेलकुद, क्षमता विकास जस्ता क्रियाकलापमा केन्द्रित रहेको एक अध्ययनले जनाएको छ।बाल अधिकारका लागि साझा अभियान (सिसिआर) कर्णाली प्रदेश र सेभ द चिल्ड्रेनले गरेको अध्ययनअनुसार बालबालिकाका लागि आवश्यक नीतिगत क्षेत्रमा बजेट न्यून छुट्ट्याउने गरिएको छ। विद्यालयका पूर्वाधार र पूर्वाधार बाहेकमा विनियोजित बजेटको अध्ययन तथा विश्लेषण गर्दा नीतिगतसँगै बाल सहभागिता, बाल संरक्षण, बाल बचाउ र बाल विकासको क्षेत्रमा पनि बजेट न्यून विनियोजन भइरहेको सिसिआर कर्णाली प्रदेशका सचिवालय प्रमुख टेकराज आचार्यले बताए।संस्थाहरूले नेपालको संविधान, बाल अधिकार सम्बन्धी महासन्धि, बालबालिका ऐन, विभिन्न निर्देशिका, कर्णाली प्रदेशको प्रथम पञ्चवर्षीय योजना, प्रदेश र स्थानीय सरकारले प्रकाशन गर्ने रातो किताबमा आधारित रहेर अध्ययन गरेका थिए। प्रदेशका पाँचवटा स्थानीय तहमा प्रत्यक्ष रूपमा यसबारे अध्ययन गरिएको थियो।प्रदेश र स्थानीय तहका रातो किताबमा विनियोजित बजेटको विश्लेषण गर्दा सरकारले विद्यालय पूर्वाधारसहितका क्रियाकलापमा बढावा दिएका छन् भने पूर्वाधार बाहेकका क्रियाकलाप कम गरेको पाइएको हो।कर्णाली प्रदेश सरकारले विद्यालय सम्बन्धी पूर्वाधार विकास कार्यक्रम बाहेकका क्षेत्रमा १.२८ प्रतिशत बजेट विनियोजन गरेको पाइएको छ। आर्थिक वर्ष ०७८/७९ मा कर्णाली प्रदेश सरकारले यसमा १४ करोड ९० लाख १७ हजार ७७३ रूपैयाँ विनियोजन गरेको थियो। आर्थिक वर्ष ०७९/८० मा ०.८६ प्रतिशत र ०८०/८१ मा १.०७ प्रतिशत बजेट विनियोजन गरेको थियो।यस्तै विद्यालय सम्बन्धी पूर्वाधार विकास कार्यक्रमसहित बालबालिकाका क्षेत्रमा कर्णाली प्रदेश सरकारले कुल बजेटको १.८९ प्रतिशतसम्म विनियोजन गर्ने गरेको छ। अध्ययनअनुसार आर्थिक वर्ष ०७८/७९ मा १.८४ प्रतिशत, ०७९/८० मा १.७१ प्रतिशत र ०८०/८१ मा १.८९ प्रतिशत बजेट प्रदेश सरकारले विद्यालय पूर्वाधार बाहेकका बालबालिकाका क्षेत्रमा छुट्ट्याएको थियो।यस्तै प्रदेश सरकारले बालबालिकाको क्षेत्रमा विनियोजन गर्ने बजेटको ठूलो मात्रा संघीय सरकारको अनुदान रहेको पाइएको छ। विद्यालय पूर्वाधार निर्माणमा भने प्रदेश सरकारले मात्रै ठूलो लगानी गरेको पाइएको आचार्यले जानकारी दिए।अध्ययन तथा विश्लेषणपछि अध्येयता संस्थाहरूले प्रदेश र स्थानीय सरकारलाई बालबालिकाको क्षेत्रमा बजेट छुट्ट्याउँदा ध्यान दिनुपर्ने विषयमा सिफारिस गरेका छन्।अध्ययनपछि बजेटको विश्लेषण गर्दा बिएफसी (बालबालिकाका लागि बजेट) प्रणाली प्रयोग गरिएको थियो।", "images": ["https://img.setoparty.com/uploads/posts/surkhet-balbalika-budget-1702226841.jpg"]},
{"link": "https://www.setopati.com/kinmel/banking/317761", "title": "स्ट्याण्डर्ड चार्टर्ड बैंकको लाभांश पारित ", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "स्ट्याण्डर्ड चार्टर्ड बैंकको ३७औं वार्षिक साधारण सभाले लाभांश प्रस्ताव पारित गरेको छ। बैंकले १९ प्रतिशत नगद लाभांशको प्रस्ताव पारित गरेको हो।साधारण सभामा बैंकका अध्यक्ष जरिन दारुवालाले भनिन्, 'जोखिम व्यवस्थापनमा हामीले बनाएको आधार र पुँजीको अधिकतम सदुपयोग सम्बन्धी हाम्रो नीतिको कारण नेपालमा सञ्चालनमा आएयताकै उच्च मध्येको प्रतिफल दिन सकेका छौं।'  बैंकका अनुसार यो लाभांश दर चार वर्षयताकै उच्च हो भने बैंकले अघिल्लो पटकभन्दा २.५ प्रतिशत धेरै लाभांश दिएको हो। गत आर्थिक वर्षमा भने बैंकको सञ्चालन नाफा ४ अर्ब ९७ करोड थियो। बैंकको आम्दानी ४७ प्रतिशतले बढेर ७ अर्ब ८० करोड, खुदा नाफा ५३.६ प्रतिशतले बढेर ३ अर्ब ५० करोड पुगेको थियो।", "images": ["https://img.setoparty.com/uploads/posts/standard-chartered-1702283437.jpg"]},
{"link": "https://www.setopati.com/kinmel/agriculture/317682", "title": "बजार नपाउँदा बारीमै कुहिन थाल्यो गोलभेँडा", "author": " रासस ", "published_date": "प्रकाशित मिति: आइतबार, मंसिर २४, २०८० ", "detail": "सिन्धुपाल्चोकको चौतारा साँगाचोकगढी–१४ डढुवामा उत्पादित गोलभेँडा बिक्री नभएपछि किसान समस्यामा परेका छन्।दैनिक चार सयदेखि पाँच सय क्रेट गोलभेँडा उत्पादन हुने गरेकामा मुस्किलले दुई सय क्रेट बिक्री भएपछि बारीमै कुहिन थालेका छन्। गत आर्थिक वर्ष करिब ११ लाख किलो गोलभेँडा उत्पादन गरेर बिक्री गरेका किसानले यस वर्ष बजार नपाउँदा घाटा व्यहोर्नुका साथै बारीमै कुहिन थालेका वडाअध्यक्ष उद्धव नेपालले जानकारी दिए।उनका अनुसार तरकारी र दूधबाट आत्मनिर्भर हुँदा हौसिएका किसान गेलभेँडाले बजार नपाउँदा भने निकै निरास भएका छन्।गत वर्ष तीन लाख सत्तरी हजारको गोलभेँडा बिक्री गरेको जनाउँदै किसान रेशमबहादुर आलेमगरले यस वर्ष रू एक लाखको पनि बिक्री नभएको बताए।‘बीउ, गोडमेल, औषधिलगायतमा करिब रू तीन लाख जति खर्च भएको छ,’ उनले भने, ‘गत वर्षको तुलनामा यस वर्ष बढी खर्च भएको हो । करिब रू छ लाख बराबरको उत्पादन भए पनि लगानी उठाउन समस्या छ।’इन्द्रबहादुर पुरीले गतवर्ष तीन सय क्रेट बेच्दा रू दुई लाख १० हजार नाफा भएकामा यस वर्ष पाँच सय क्रेट बेच्दा नाफा हुन नसकेको गुनासो गरे।उत्पादन बढी भए पनि बजार मूल्य कम हुँदा लगानी उठाउन समस्या भएको उनको भनाइ थियो।गतवर्ष दुई लाख २३ हजारको गोलभेँडा बेचेका खिनकुमारी बस्नेतले यस  वर्ष झण्डै एक लाख घाटा व्योहर्नुपरेको सुनाइन्।वैदेशिक रोजगारीबाट फर्किएर  गोलभेँडा खेतीमा लाग्नुभएका राजेन्द्र बस्नेतले यसवर्ष ज्याला पनि नउठ्ने गुनासो पोखे।नेत्रज्योति कृषि सहकारी संस्थाका अध्यक्ष कृष्णबहादुर नेपालले तत्काल नगरपालिकासँग समन्वय गरेर  गोलभेँडाको सश, अचार, काउली तथा सागको गुन्द्रुक बनाउन लागेको जानकारी दिए। उनले यसका लागि घरेलु तथा साना उद्योग कार्यालयबाट तालिमको व्यवस्था गर्न लागिएको बताए।", "images": ["https://img.setoparty.com/uploads/posts/golveda-sindhupalchowk-1702199924.jpg"]},
{"link": "https://www.setopati.com/social/317282", "title": "सम्भव छ नसा च्यापिने समस्याको प्राकृतिक उपचार (भिडिओ)", "author": "डा. दिनेश राई", "published_date": "प्रकाशित मिति: मंगलबार, मंसिर १९, २०८० ", "detail": "नसा च्यापिने समस्या संसारमै प्रमुख समस्यामध्ये एक हो। नसा च्यापिने भन्नासाथ गर्दन र कम्मरसँग सम्बन्धित हुन्छ। कम्मर धेरै चलायमान हुने भएकाले यसमा असर पर्छ।यसका विभिन्न कारण हुन्छन्। दैनिक गतिविधि, संक्रमण, हड्डी सर्ने लगायत कारण यस्तो हुन्छ।यस्ता समस्याको प्राकृतिक तरिकाले कसरी उपचार गर्ने भन्ने हुन्छ। यसका विभिन्न तरिका छन्। यसमा स्पाइनल बाथ, स्पाइनल स्प्रे, मालिस लगायत उपचार पद्धति प्रयोग हुन्छ।प्राकृतिक चिकित्सा र योग व्यायाममार्फत समेत उपचार गराइन्छ। माटोको लेप, माटोको पट्टी लगाएर समेत उपचार गराइन्छ। त्यस्तै दुखाइ कम गर्न अंकुपन्चर अनि थेरापी लगायत उपचार गराइन्छ।विशेष गरेर औषधि दिने भनेको धेरै दुखाइ भएका बेलामा हो। त्यो भनेको एलोपेथिक पद्धतिबाट गर्ने हो। प्राकृतिक उपचार पद्धतिमा सकेसम्म औषधि खुवाउने भन्ने हुँदैन। दिनचर्या सुधारेर प्राकृतिक पद्धतिबाट उपचार गराइन्छ।एउटा नियमित तालिका बनाएर उपचार गराइयो भने दुई सातादेखि तीन महिनासम्म नसा च्यापिएको ठीक पार्न सकिन्छ।यसका साथै जीवन जिउने कला अनुशासित बनाउनुपर्छ। त्यो भनेको खानपिन र व्यायाम मिलाउने हो।ढाड दुख्ने समस्याको पनि प्राकृतिक तरिकाले उपचार गर्न सकिन्छ। हुन त ढाड दुख्नुको एउटा प्रमुख कारण नसा च्यापिनु पनि हो। दुखाइ निवारक तेल लगाएर समेत यसको उपचार गर्न सकिन्छ। मेटासिस भएबाहेकको समस्यामा प्राकृतिक चिकित्साबाट उपचार गर्न सकिन्छ।मानसिक समस्याको उपचारमा प्राकृतिक चिकित्सा पद्धति सबैभन्दा लाभदायक मानिन्छ। यो समस्या धेरै बढ्दै गएको छ। बच्चादेखि सबै उमेर समूहलाई मानसिक समस्या देखिन थालेको छ।सुरूआती चरणमा प्राकृतिक चिकित्सा पद्धति अपनाएको खण्डमा मानसिक समस्या पूर्ण रूपमा ठीक पार्न सकिन्छ।मानसिक समस्या भनेको मन र मस्तिस्कको कुरा हो। त्यसका लागि सबभन्दा पहिला मन ठीक पार्नुपर्छ।प्याथोलोजिकल, हर्मोनल लगायत कारणले हो भने त्यही अनुसारको उपचार गर्नुपर्छ।अहिले जीवनशैली, तनाव, खानपान नै मानसिक समस्याको कारण बनेका छन्। यसका लागि हाम्रो भान्सा कसरी सुधार्ने भन्ने हुन्छ।त्यस्तै हामीलाई खुसी बनाउने, सक्रिय बनाउने हर्मोनहरू उत्पादन गर्ने तरिका सिकाइन्छ।इन्डोफिन, अक्सिटोसिन, डोपामिन लगायत सकारात्मक हर्मोन उत्पादन गर्ने उपचार पद्धति सिकाइन्छ। विशेष गरी रिस, राग, मोह, इर्ष्या, सामाजिक, आर्थिक समस्याहरू टक्सिन बनेर बसेका हुन्छ। यसको उपचार प्राकृतिक तरिकाले सम्भव छ।मानसिक समस्याको अवस्था हेरेर हामीले उपचार गर्छौं। त्यसका लागि हामीले अन्य उपचार र काउन्सिलिङ समेत गराउँछौं।मानसिक रोगीको अवस्था हेरेर प्राकृतिक चिकित्सा प्रमुख या वैकल्पिक उपचार पद्धति बन्न सक्छ। हामीले उपचारको एउटा प्रोटोकल बनाउँछौं। बिहानदेखि बेलुकासम्म कसरी आफूलाई नियन्त्रण गर्ने भनेर सिकाउँछौं। बिरामीको अवस्था हेरेर एक सातादेखि एक महिनासम्मको उपचार गराउँछौं।मोटोपन आफैंमा एउटा ठूलो समस्या भइरहेको छ। प्राकृतिक चिकित्सा भनेकै जीवनशैलीसँग सम्बन्धित छ। मोटोपन जीवनशैलीसँग जोडिने भएकाले प्राकृतिक चिकित्सा पद्धतिबाट सहज र सरल तरिकाले समाधान गर्न सकिन्छ।प्राकृतिक चिकित्सा पद्धतिले इमर्जेन्सी र अपरेसन बाहेकका सेवा दिन सक्छ। यसले रोगको नजिक जाँदैछ भने रोक्न सहयोग गर्छ। त्यस्तै रोगको उपचार र रोकथाम लगायत सेवा दिन सक्छ।", "images": [null]},
{"link": "https://www.setopati.com/social/316784", "title": "नि:सन्तानपन हुनुका कारण के हुन्, कसरी गर्ने उपचार? (भिडिओ)", "author": "डा. करिष्मा पाण्डे", "published_date": "प्रकाशित मिति: बुधबार, मंसिर १३, २०८० ", "detail": "परिवार नियोजनको साधनबिनै एक वर्षसम्म नियमित यौन सम्पर्क हुँदा पनि सन्तान बसेन भने त्यसलाई निःसन्तानपन भनिन्छ।निःसन्तानपन हुनुका विभिन्न कारणहरू छन्।पुरूष वा महिला दुईमध्ये जसमा समस्या भए पनि निःसन्तानपन हुन सक्छ।महिलाको कुरा गर्दा प्रजनन अंगमा कुनै समस्या देखियो भने निःसन्तानपन हुन सक्छ। कतिपय महिलाको जन्मजात नै पाठेघर हुँदैन। त्यस्तो भयो भने बच्चा रहने सम्भावना हुँदैन।त्यस्तै कसैको जन्मजात पाठेघरमा समस्या हुन्छ। कहिलेकाहीँ नली बन्द हुने समस्या समेत हुन्छ। नलीमा पिप जमेको हुन्छ।अण्डाशयमा अण्डा नबन्ने समस्या पनि हुन्छ। यस्ता अनेक कारणले निःसन्तानपन निम्त्याउन सक्छन्।त्यस्तै अत्यधिक मात्रामा तौल बढ्ने, थाइरोइडको समस्या भयो भने पनि यस्तो हुन्छ।महिलामा जस्तै पुरूषका पनि अनेक समस्या हुन्छन् जसले गर्दा निःसन्तानपन हुन सक्छ। पुरूषको शरीरभन्दा बाहिर अण्डा झुन्डिएको हुन्छ। यदि त्यसमा कुनै सन्तुलन भएन भने पनि निःसन्तानपनको समस्या देखिन सक्छ।कहिलेकाहीँ शुक्रकिटको नलीमा समस्या देखियो भने पनि यो समस्या देखिन्छ।वैदेशिक रोजगारीमा गएका युवाहरूले धेरै तापक्रममा काम गर्दा शुक्रकिट कम हुने भइरहेको छ। २० देखि ४० वर्षका पुरूषहरू विदेश गएका छन्। बिहेलगत्तै उनीहरू विदेश जान्छन्। छोटो बिदामा घर आउँदा श्रीमानश्रीमती पर्याप्त समय सँगै बस्न पाउँदैनन्। श्रीमानश्रीमतीले कुनै परिवार नियोजनको साधनबिना एक वर्षसम्म नियमित यौन सम्पर्क राखेमा बच्चा बस्ने सम्भावना ६० प्रतिशत हुन्छ। वैदेशिक रोजगारीमा गएका र छोटो बिदामा आएकाहरूसँग त्यो समय हुँदैन।अण्डा बन्ने समयमै श्रीमान श्रीमतीको सम्पर्क हुन्छ कि हुँदैन भन्ने पनि मुख्य कुरा हो। शुक्रकिटमा कमी छ भने त गर्भ रहन अझै गाह्रो हुन्छ।हाम्रो अस्पतालमा निःसन्तानपनको समस्या लिएर आउने ३० देखि ४० प्रतिशतको समस्या वैदेशिक रोजगारी नै देखिएको छ। आफूसँग भएको छोटो छुट्टीमै उहाँहरूलाई बच्चा चाहिएको हुन्छ। तर त्यो समय पर्याप्त हुँदैन। यस्तो अवस्थामा पुरूषको वीर्य शंकलन गरेर आइभिएफ प्रविधिबाट बच्चा जन्माउन सकिन्छ।यदि प्राकृतिक रूपमा बच्चा जन्माउन सम्भव छ भने आइभिएफ जस्ता प्रविधि किन चाहियो भन्ने हो। कहिलेकाहीँ कुनै समस्या नदेखिँदा समेत बच्चा नबसेको हुन्छ।कहिलेकाहीँ सामान्य काउन्सिलिङले समेत काम गर्छ। श्रीमानश्रीमतीसँग कुराकानी गरेकै आधारमा धेरै समस्या थाहा हुन्छ।कसैको अण्डा नबन्ने समस्या छ भने अण्डा बन्ने औषधि दिएर गर्भ बस्न सक्छ। कसैलाई सम्पर्कको समय थाहा नहुन सक्छ। यस्ता कुरा विभिन्न परीक्षण गरेर समेत थाहा पाउन सकिन्छ।कहिलेकाहीँ सबै कुरा ठीक हुँदा पनि श्रीमानश्रीमतीबीच सम्पर्क हुन सक्दैन। कहिले श्रीमतीलाई गाह्रो हुने त कहिले श्रीमानलाई यौन इच्छा नहुने हुन्छ। श्रीमानश्रीमती भागीभागी हिँड्ने अवस्था आउन सक्छ। यो एउटा रोग जस्तै हो। यसको पनि उपचार सम्भव छ।सबैखाले उपचार विधि अपनाउँदा पनि गर्भ रहेन भने सुरूमा आइयुआई गरिन्छ। तर जसको नली बन्द भएको छ, हर्मोनको खोप चाहिन्छ अनि श्रीमानको शुक्रकिट नै कम छ भने त्यस्तो अवस्थामा आइभिएफ गरिन्छ।", "images": [null]},
{"link": "https://www.setopati.com/social/317593", "title": "लापसे गरी गाडी चलाउने ७ चालक प्रहरीको नियन्त्रणमा", "author": " सेतोपाटी संवाददाता ", "published_date": "प्रकाशित मिति: शनिबार, मंसिर २३, २०८० ", "detail": "ट्राफिक प्रहरीले लागु पदार्थ सेवन (लापसे) गरी गाडी चलाउने सात जना चालकलाई नियन्त्रणमा लिएको छ।काठमाडौंको नागढुंगा चेकपोस्टमा शुक्रबार गरिएको चेकिङमा लापसे गरी गाडी चलाउने ७ जना चालकलाई नियन्त्रणमा लिएको काठमाडौं उपत्यका ट्राफिक प्रहरी कार्यालयले जनाएको छ।बा ४ ख ५५ १५ नम्बरका बस चालक  धादिङको निलकण्ठ नगरपालिका ३ का ३५ वर्षीय रमेश राम शाक्य, ना ८ ख ८४ ९४ नम्बरका बस चालक कञ्चनपुरको शुक्लाफाटा नगरपालिका ११ घर भएका ३२ वर्षीय विक्रम विष्ट, ग १ ख २५ ३१ नम्बरका हाइस चालक चितवन घर भएका  ३७ वर्षीय डिल्ली राम काफ्ले र ग १ ज ८० ९८ नम्बरका ट्याक्सी चालक तनहुँको भानु नगरपालिका १ का २१ वर्षीय राजु गोतामेलाई ट्राफिक प्रहरीले नियन्त्रणमा लिएको हो ।  त्यस्तै प्रदेश १-०२- ००१ ख ९३ ८२ नम्बरका ट्रक चालक मकवानपुरको थाहा नगरपालिका १२ घर भएका २८ वर्षीय प्रविण स्याङ्तान, बागमती प्रदेश ०१-०२६ च ८९ ८४ नम्बरका पिकअप चालक सिन्धुलीको तिनपाटन गाउँपालिका १ का २४ वर्षीय छविलाल दमाई(परियार) र बागमती प्रदेश ०१-०२५ च ७९७ नम्बरका पिकअप चालक उदयपुरको  कटारी नगरपालिका ९ का २४ वर्षीय राम कुमार खत्रीलाई पनि लापसे गरी सवारी साधन चलाइरहेको अवस्थामा ट्राफिक प्रहरीले नियन्त्रणमा लिएको हो । उनीहरुलाई आवश्यक अनुसन्धान तथा कारवाहीका लागी प्रहरी वृत्त थानकोटमा राखिएको काठमाडौं उपत्यका ट्राफिक प्रहरी कार्यालयका सूचना अधिकारी एसएसपी राजेन्द्र प्रसाद भट्टले जानकारी दिए।सवारी चालकहरुले लागुऔषध सेवन गरी सवारी साधन चलाए नचलाएको सम्बन्धमा प्राविधिक टोली सहित टि.एच.सि. किटको प्रयोग गरी २०७९ साउन ९ गतेबाट ट्राफिक प्रहरीले चेकजाँच गर्दै आएको छ ।  ", "images": ["https://img.setoparty.com/uploads/posts/traffic-checking-1696659119.jpg"]},
{"link": "https://www.setopati.com/sports/football/317288", "title": "काठमाडौं र झापाबीच बराबरी", "author": " सेतोपाटी संवाददाता ", "published_date": "प्रकाशित मिति: सोमबार, मंसिर १८, २०८० ", "detail": "नेपाल सुपर लिग (एनएसएल) फुटबल प्रतियोगिताअन्तर्गत आज भएको खेलमा काठमाडौँ रेजर्स फुटबल क्लब र झापा फुटबल क्लबबीचको खेल बराबरीमा सकिएको छ ।त्रिपुरेश्वरस्थित दशरथ रङ्गशालामा सम्पन्न खेलमा काठमाडौँ र झापाले गोलरहित बराबरी खेल्दै एक–एक अङ्क बाँडेका हुन् ।खेलको विभिन्न समयमा दुवै टोलीले गोल गर्ने अवसर सिर्जना गरेता दुवै टोलीले गोल गर्न सकेनन् र अन्ततः खेल गोलरहित बराबरीमा टुङ्गियो । यस बराबरी खेलसँगै काठमाडौँले तीन खेलमा ५ अङ्क जोडेको छ ।काठमाडौँले पहिलो खेलमा स्पोर्टिङ इलामलाई हराएको थियो भने दोस्रो खेलमा एफसी चितवनसँग बराबरी खेलेको थियो ।त्यस्तै, समान तीन खेल खेलेको झापाले २ अङ्क जोडेको छ । पहिलो खेलमा इलामसँग पराजित भएको झापाले दोस्रो खेलमा पोखरासँग बराबरी खेलेको थियो ।भोलि दशरथ रङ्गशालामा ललितपुर सिटी फुटबल क्लब र वीरगञ्ज युनाइटेडबीच खेल हुनेछ ।", "images": ["https://img.setoparty.com/uploads/posts/photo-7-1701708941.jpeg"]},
{"link": "https://www.setopati.com/social/317596", "title": "भूमिहीनलाई लालपुर्जा दिने प्रक्रिया सुरू, धमाधम हुँदैछ जग्गा नापजाँच", "author": " रासस ", "published_date": "प्रकाशित मिति: शनिबार, मंसिर २३, २०८० ", "detail": "उदयपुरको कटारी  नगरपालिका–१ कालीखोला गाउँबाट जग्गा नापी सुरु भएको छ।राष्ट्रिय भूमि आयोग उदयपुरका अध्यक्ष बलबहादुर तामाङका अनुसार पहिलो चरणमा ऐलानी जग्गाको नापी सुरु भएको हो।भूमिहीन दलित, सुकुम्बासी र अव्यवस्थित ढङ्गले बसोबास गरेकाहरूलाई  नापजाँच गरेर जग्गाधनी प्रमाणपत्र प्रदान हुने अध्यक्ष तामाङले बताए।यसपटक कटारी नगरभित्रका सबै वडाको जग्गा नापी गरिने नगरपालिकाका प्रमुख राजेशचन्द्र श्रेष्ठले बताए। नापी सुरु भएपछि भूमिहीनहरूमा पुनः उत्साह थपिएको छ।‘नापीको काम सुरु भएको छ यसपटक समस्या समाधान हुने आशामा छौँ,’ भूमि अधिकारमञ्च कटारीका अध्यक्ष बालकृष्ण थापाले भने।  कटारी नगरपालिकाका प्रमुख प्रशासकीय अधिकृत अनिल किरातीले नगरभित्र जग्गा नापीको काम सुरु भएकाले अव भने भूमिहीन, सुकुम्बासी तथा अव्यवस्थितले लालपुर्जा पाउने गरी काम अघि बढेको बताए।उदयपुरमा कटारीबाहेक बेलका, चौदण्डीगढी, त्रियुगा नगरपालिकामा जग्गा नापजाँच भइरहेको आयोगको उदयपुर कार्यालयले जनाएको छ।रौतामाई गाउँपालिकामा पनि जग्गा नापी सुरु भएको आयोगका अध्यक्ष तामाङले बताए।जिल्लामा जग्गा नापीको कामलाई तीव्रता दिएको बताउँदै उनले सबै स्थानीय सरकारसँगको सहकार्यमा नापीको काम पूरा गर्ने प्रतिबद्धता व्यक्त गरे।", "images": ["https://img.setoparty.com/uploads/posts/1564223454jagga.jpg"]},
{"link": "https://www.setopati.com/social/317234", "title": "जब गीत लेख्दालेख्दै उनी रोए! (भिडिओ)", "author": " मन्दिरा घिमिरे ", "published_date": "प्रकाशित मिति: सोमबार, मंसिर १८, २०८० ", "detail": "दर्जनौं गीत लेखेका नितेशले कैंयन् गीत गाएका छन्। तर यतिका वर्षसम्म पनि उनको दिमागमा एउटा गीत लेखनको समय गडिएर बसेको छ। किनकि जसरी उनी त्यसबखत भावनामा डुबेका थिए, त्यो आजको दिनसम्म पनि महसुस गरेका छैनन्।‘मन थिएन यहाँ आउनलाईमरी मेटी धन कमाउनलाईके गर्नु देशभरी बेरोजगारीथाम्न सकिएन ऋणको भारी आमा मेरी तिमी क्षितिज पारी याद आउँछ झलझली मुटुभरी’यो पंक्ति 'हाम्रो नेपालमा' बोल गीतको हो। यी शब्दहरू लेख्दालेख्दै उनका परेली भिजेका थिए। जसको कारण उनी स्वयंलाई थाहा छैन। ‘त्यो रात आज पनि याद छ,’ उनले भने, ‘त्यतिबेला गीत लेख्दै गाउँदै गरिरहेको थिएँ, शब्दहरू गाउँदा गाउँदै गह भरिएर कतिबेला झरे पत्तै भएन। किन भावनामा बगेँ थाहा छैन।’१५ वर्षे लामो सांगीतिक यात्रासम्म आइपुगेका नितेशको त्यो पहिलो अनुभव हो। त्यसबेला नै उनले सोचेका थिए, ‘मलाई किन यो गीतले यति धेरै भावनामा बगाइरहेको छ?’ त्यसबेला उनले ठम्याउन सकेनन्। ती पल सम्झँदै उनी भन्छन्, ‘हाम्रो नेपालमा गीत यहाँसम्म आइपुग्न लेखेको रहेछ सायद।’ ललितपुरमै जन्मे हुर्केका २९ वर्षीय गायक तथा संगीतकार नितेश जंग कुँवरले आफ्ना भावनाहरू शब्दमार्फत् कोर्ने गर्छन्। त्यही कोरिएका शब्दलाई नै गीत बनाउने गर्छन्।नितेशका अनुसार हाम्रो नेपाल गीतमा जुन शब्दहरू छन्, उनले भोगेका होइनन्। वरिपरि कतै देखेका, सुनेका, पढेका कथाहरू गीतमा राखिएको उनी बताउँछन्।‘गीतमा उल्लेख भएका कुरा मैले भोगेको छैन। सायद ती भोगिरहेका मान्छेहरूले रिलेट गर्नुभयो होला,’ उनले भने, ‘जुन कुरा मैले गीतमार्फत् भनेँ होला। मान्छेहरू मैले नै थाहा नपाएको ठाउँहरूबाट गीत गाएर रोएको देख्दा र सुन्दा त अचम्म लाग्छ।’ संगीत क्षेत्रमा झन्डै डेढ दशक बिताउँदा पनि नितेश सन्तुष्ट छैनन् तर खुसी भने छन्। हरेक प्रोजेक्ट सकिएपछि अन्तिममा अझ राम्रो काम गर्न सकिन्थ्यो कि भन्ने भाव उनमा पलाउँछ।    घरमा सांगीतिक माहोल थियो। नितेशका बुवा पनि गीतसंगीत क्षेत्रमै थिए। सानोदेखि बुवाले गाएको सुन्दा र हेर्दा उनलाई पनि गीतसंगीत क्षेत्रतिर आउन प्रेरित गरेको उनको भनाइ छ। बाल्यकालयको स्वभाव सुनाउँदै नितेश भन्छन्, ‘म बाल्यकालमा चकचके स्वभावको बच्चा थिएँ। जसको स्कुलबाट धेरै कम्प्लेन आउने गर्थ्यो। एक किसिमको आफ्नै कल्पनाको दुनियाँमा हराउने बच्चा थिएँ।’यसो त अहिले पनि उनको यो बानी यथावत् नै छ। अहिले पनि बेलाबखत् कल्पनामा डुबेर हराउने उनी बताउँछन्।  नितेशका अनुसार गीतसंगीत भनेपछि उनी हुरूक्कै हुन्थे। स्कुलबाट थकित भएर फर्किंदा घरमा गीतार बजाएर गाउने गर्थे। ‘स्कुलमा होमवर्कहरूको तनाव लिएर घरमा आएको हुन्थेँ,’ बाल्यकालका कुरा सम्झँदै उनले भने, ‘घरमा आएर गितार समाउँथे। गितार बजाएर गीत गाउँदा सबै कुरा बिर्सन्थें, मनै खुसी हुन्थ्यो।’कक्षा सातमा नितेशले पहिलोपटक ब्याण्ड बनाएका थिए। ‘गुरूहरूले स्कुलमा पढाइका आधारमा को अब्बल छन् भन्नेर जाँच्ने गर्थे। त्यो अवस्थामा 'हामी पनि अब्बल छौं' भनेर बाल दिवसको दिन गायन प्रस्तुति दिएका थियौं,’ उनले भने, ‘त्यसबेला पहिलोपटक स्कुलमै ब्यान्ड कन्सर्ट गरेका थियौं।’त्यो प्रस्तुति एकदमै राम्रो भयो। गुरूहरूलाई पनि नितेशले राम्रो गाउँदो रहेछ भन्ने भयो। त्यसपछि उनमा पनि केही गरेर देखाइयो भन्ने भाव पलायो। सुरूदेखि नै गीतसंगीत क्षेत्रमा कुनै न कुनै रूपमा लागिरहेका नितेश सन् २०१५ सम्म थापाथलीस्थित फोर्ड मोटर कम्पनीमा काम गर्थे। तर नाकाबन्दीको समयमा उनले जागिर छाडेर गीतसंगीतमै केही गर्ने निर्णय लिए। ‘त्यतिबेला भुइँचालो गएको थियो। त्यही बेला छिमेकी मुलुक भारतले नाकाबन्दी लगाइदियो,’ उनले भने, ‘एउटा देशले नाकाबन्दी लगाउँदा यता सबैलाई हातमुख जोड्न गाह्रो भइरहेको थियो। त्यो व्यवहार चित्त बुझेन। अरूको नोकरी गरेर कसलाई धनी बनाउने भयो। बरू आफ्नो देशमा के योगदान गर्न सकिन्छ भनेर सोचेँ। गीतसंगीत नै सक्छु भन्ने लाग्यो।’त्यसपछि जागिर छाडेर घर आए। सबै जनाले 'अब के गर्ला' भन्ने भावसहितको प्रतिक्रियाले हेरिरहेका थिए। गितार बोकी एक्लै हिँड्दा शंकालु भावले हेर्थे। तर ती कुराले नितेशलाई झनै हौसला दिन्थ्यो।नितेशले आफ्नै युट्युब च्यानलमा लिरिकल भिडिओ बनाएर गीतहरू हाल्न थाले। जुन दर्शकले एकदमै रूचाए। दर्शकले त्यस्तो माया देखाउँदा उनी छक्क पर्थे। अनि सोच्थे, 'घरमा यतिकै बनाएका गीतका भिडिओहरूलाई पनि यतिधेरै माया!' नितेशलाई आफूले अहिलेसम्म पाएको र कमाएको लोकप्रियता जस्तो लाग्छ। युवापुस्तामाझ राम्रो क्रेज भइरहेको बेला सन् २०२१ मा उनले फेसबुकमा स्टाटस लेख्दै आफ्नो सांगीतिक करिअर निष्कर्षमा पुगेको बताएका थिए। जुन विश्राम आवश्यक रहेको उनको भनाइ छ।  ‘उक्त स्टाटस मैले सामान्य तरिकाले एउटा भावनामा लेखेको थिएँ,’ उनले भने, ‘जताततै समाचारहरू आए। लेखेपछि मात्रै थाहा पाएँ। म त उचाइमै पुगेको रहेछु।’त्यतिबेला नितेशले आफ्नो व्यक्तित्व बुझ्न सकिरहेका थिएनन्। आफ्नो व्यक्तित्वभन्दा फरक भएर काम गरे जस्तो उनको अनुभव थियो। त्यसैले आफ्नो सांगीतिक जीवन पुनः सुरू गर्ने योजना बनाएर विश्राम लिएको उनको भनाइ छ। तर विश्रामको घोषणासँगै गीतसंगीतमा लाग्न जसले प्रेरित गरेका थिए उनै व्यक्तिले उनलाई छाडेर गए। ‘विश्राम लिएको थाहा पाएपछि अस्पातालबाटै बुवाले ‘ठीक छ नि’ भनेर सोध्नुभएको थियो,’ उनले भने, ठीकै छ, तपाईंको अगाडिबाट सुरू गरेको थिए, तपाईंकै अगाडि सकियो। जे गर्छु नयाँ सुरू गर्छु' भनेँ। विश्राम लिएको केही समयमा त बुवाले पनि छाडेर जानुभयो। ’झन्डै एक वर्ष विश्राम लिएपछि उनी पुनः फर्किए। छिट्टै संगीत क्षेत्रमा फर्किन प्रेमिका समृद्धि राई र आमाले प्रेरित गरेको उनी बताउँछन्। तर त्यसलाई उनी कम्ब्याक मान्दैनन्।‘म कतै गएको थिइनँ। अलिकति समय ब्रेक लिएको थिएँ, कम्ब्याक गरेको होइन,’ उनले भने, ‘समृद्धि र आमाले मलाई फेरि गाउनुपर्छ, तिमीले स्टेजमा गएर प्रस्तुति दिएको हेर्न मन छ भनेर भन्नुहुन्थ्यो। यसले पनि अगाडि जीवनको नयाँ अध्याय सुरू गर्न हौसला दियो।’विश्राम लिएपछिको पहिलो कन्सर्ट उनले दशरथ रंगशालामा गरेका थिए। केही अन्तरालपछि आउँदा पनि दर्शकले दिएको साथ र माया देख्दा चकित परे।‘त्यसरी आउँदा पनि दर्शकहरू मलाई सुन्न कुरिरहनुभएको थियो,’ उनले भने, ‘गीतमा झुमिरहेका देख्दा माया गर्ने मान्छे रहेछन् भन्ने आभाष हुन्थ्यो। जसले अझ राम्रो काम गर्न प्रेरित गर्थ्यो।’  अहिले उनले पुरानो युट्युब च्यानलमा गीतहरू राख्दैनन्। पुरानो च्यानल नितेशजंग कुँवरको नोटिफिकेसन युट्युबले बन्द गरिदिएपछि एनजेके भाइबमा चलाउन थालेका छन्।यस्तै, नयाँ सुरूआत गर्दा नयाँ च्यानल नै खोलेर जीवनको अर्को अध्याय सुरू गरेको उनी बताउँछन्। तर त्यहाँ अपलोड गरिएका गीतहरू धेरै दर्शकमाझ पहिलेझैं पुगेको थिएन। जसले उनलाई निराश समेत बनाउँथ्यो। ‘नयाँ सुरूआत गर्छु भनेर लाग्दा पनि दर्शकले पुरानै गीतहरू सुन्नुहुन्थ्यो,’ उनले भने, ‘त्यतिबेला निराश हुन्थेँ तर पछि आफैंलाई बुझाएँ- मेरो काम सृजना गर्ने हो। सबै रचना सबै दर्शकले रूचाउनैपर्छ भन्ने छैन। सबै दर्शक फरक हुन्छन‍्।’ एकपटक नितेशलाई कबड्डी कबड्डीका निर्देशक रामबाबु गुरूङले फिल्मका लागि प्रस्ताव समेत गरेका थिए। ‘जब मैले घर गएर फिल्म हेरेँ। नेपाली फिल्मको स्तर धेरै माथि पुगिसकेको रहेछ भन्ने लाग्यो,’ उनले भने, ‘नेपाली फिल्मको स्तर धेरै माथि उठिसकेछ भनेर दाइलाई सक्दिनँ भनेँ।’यसो त उनी फिल्म क्षेत्रमा आउने अहिलेसम्म कुनै पनि योजना नभएको बताउँछन्। तर आए सबैकुरा बुझिसकेर आउने उनी बताउँछन्। बिस्तारै नयाँ गीतहरू सार्वजनिक गर्ने तयारीमा उनी छन्। त्योसँगै उनी यही जनवरीमा हुने अस्ट्रेलिया टुरका लागि व्यस्त पनि छन्। ", "images": ["https://img.setoparty.com/uploads/posts/singer-neetesh-jung-kunwar-1701667633.jpg"]},
{"link": "https://www.setopati.com/art/interview/316917", "title": "'अरिजित सिंहले मेरो गीत गाएपछि म त ट्वाँ परेँ' (भिडिओ) ", "author": " सुसन चौधरी ", "published_date": "प्रकाशित मिति: बुधबार, मंसिर १३, २०८० ", "detail": "भारतीय गायक अरिजित सिंहले गाएको नेपाली गीत अहिले चर्चामा छ। त्यो गीत हो द ड्रिमक्याचर्स् ब्यान्डको 'आफूलाई'। सन् २०२१ मा सार्वजनिक भएको यस गीतलाई अरिजितले गत शनिबार नेपालमा कन्सर्ट हुँदा गाएका हुन्। यो गीत खासै चर्चित नभए पनि आफूलाई मनपर्ने बताउँदै उनले गाएका थिए।द ड्रिमक्याचर्स् ब्यान्डका गायक तथा संगीतकार अंगु भुटियाले उक्त गीतमा अत्यधिक कमेन्ट आउन थालेपछि बल्ल त्यसबारे जानकारी पाएको बताए।सुरूमा अरिजितले आफ्नो गीत गाएको कुरा उनले पत्याएका थिएनन्। युट्युबसँगै सामाजिक सञ्जालमा समेत धेरैले भन्दा पनि विश्वास गर्न गाह्रो भएको उनले बताए।'अरिजितले गीत गाएको भिडिओ नै देखेपछि नपत्याउने कुरै थिएन। त्यही पनि मलाई सपनाजस्तै लागिरहेको छ,' सेतोपाटीसँग कुरा गर्दै उनले भने, 'त्यो सुनेपछि म ट्वाँ परेँ। मेरो साथी र दाइ सँगै हुनुहुन्थ्यो। हामी तीनजना 'आम्बो' भनेर नाच्न थाल्यौं।''आफूलाई' शीर्षकको गीत भुटिया र उनको साथी वर्षा थापाले गाएका हुन्। भुटियाले नै यो गीत लेखेका हुन्।'यो गीत मेलै मेरो कोठामा बसेर लेखेको हो। यो एउटा प्रेम गीत हो,' उनले भने, 'एउटा मान्छेले एकतर्फी माया गर्छ र अर्को मान्छेबाट माया फिर्ता चाहँदैन। शब्दमा त्यस्तै कुरा लेखेको छु।' उनले गीतमा लेखेका छन्-'आफू आफूलाई अन्धकारमा थुनेरकि तिमी आउँछौ भनी यो मनलाई फकाउन हराई बस्छु सपनाको बादलमा मकि तिमी पाए मलाई केहीको खाँचो नै भएन...'२४ वर्षीय भुटिया दक्षिण सिक्किमको नाम्ची सहरमा बस्छन्। कक्षा ८ मा पढ्दा उनले गीतार बजाउन सुरू गरेका थिए। केही वर्षपछि साथीहरूले गीत गाउन उक्साएर उनले गीत गाउन थाले।उनका अनुसार सिक्किममा नेपाली भाषा बोल्नुका साथै नेपाली गीत धेरै सुनिन्छ। 'बोली र लवज नमिले पनि हाम्रोमा नेपाली गीतको ठूलो महत्व छ,' उनले भने, 'संगीत मेरो लागि करिअरभन्दा पनि सोख हो। यसमै भविष्य बनाउने वा नबनाउने भन्ने अझै सोचिसकेको छैन। आरिजितले मेरो गीत गाएपछि गायन क्षेत्रमा लाग्न हौसला भने मिलेको छ।'हेर्नुस् भिडिओ:", "images": [null]},
{"link": "https://www.setopati.com/social/316575", "title": "'प्रभावशाली महिला' रूक्शना कपाली", "author": " सबिना श्रेष्ठ ", "published_date": "प्रकाशित मिति: शुक्रबार, मंसिर ८, २०८० ", "detail": "रूक्शना कपालीको नाम पछिल्लो समय विभिन्न मुद्दाहरूमा धेरैपटक आए – यौनिक तथा लैंगिक अल्पसंख्यक समुदायको मुद्दा, विश्वविद्यालयको मुद्दा, पाटनस्थित सत्तल (पाटी) को मुद्दा, आदि।यो मंगलबार उनको नाम बिबिसीको सय प्रभावशाली महिलाको सूचीमा 'हाउजिङ क्याम्पेनर' अर्थात् आवास अभियन्ताका रूपमा आयो।त्यस बिहान मोबाइलमा आएका बधाइका थुप्रै नोटिफिकेसनसँगै उनी उठेकी थिइन्। त्यसले उनलाई खुसी बनाउनुको साथसाथै एन्जाइटी बढाइदियो। अनि मोबाइल बन्द गरेर उनी चुपचाप बसिन्।'त्यस दिन धेरै मानिसको ध्यान पाइरहेकी थिएँ। त्यससँग म त्यति अभ्यस्त थिइनँ। त्यसले गर्दा मलाई डर लागेजस्तो भएको थियो। त्यही भएकाले मोबाइल बन्द नै गरेर बसेकी थिएँ,' उनले भनिन्।हामीसँग साँझतिर सम्पर्कमा आएकी रूक्शना बिहीबार मात्र यस विषयमा कुराकानी गर्न तयार भइन्। सेतोपाटीमा आएपछि बिबिसीको यात्राबारे बताउँदै उनले भनिन्, 'बिबिसीको सय प्रभावशाली महिलाको सूचीमा परेको छु भन्ने खबर मलाई इमेलमार्फत पहिला नै दिइएको थियो। तर कहिले सार्वजनिक गरिन्छ भनेर भनिएको थिएन। यो कुरा गोप्य राख्नु भन्नुभएकाले मैले एक जना साथीबाहेक कसैलाई पनि भनेकी थिइनँ।'त्यसरी खबर बाहिर आएपछि परिवार, आफन्तजन र साथीभाइबाट पाएको प्रतिक्रियाले आफूलाई खुसी बनाएको उनी बताउँछिन्।को हुन् त यस वर्ष बिबिसीको सय प्रभावशाली महिलाको सूचीमा परेकी रूक्शना कपाली?सुरूआत बिबिसीले दिएको शीर्षक आवास अभियन्ताबाटै गरौं।यो शीर्षक रूक्शनासँग जोडिएको एक वर्ष मात्र हुन लाग्यो। पाटनको पट्कोस्थित आफ्नै परिवारको सत्तल (सतःछेँ) लाई ललितपुर महानगरपालिका वडा नम्बर १६ ले खाली गर्न पत्र लेखेपछि उनी यस अभियानमा लागेकी हुन्।यो ठाउँ उनी र उनको परिवारका लागि सत्तल मात्र थिएन, 'छेँ' अर्थात् घर पनि थियो। त्यसलाई २०३८ सालमा पाटी कायम गर्ने निर्णय भएर २०५० सालमा नेपाल सरकारको नाममा दर्ता गरिएको छ। फिल्डबुकको कैफियतमा रामनाथ कपालीको बसोबास भनेर उल्लेख छ जो रूक्शनाका जिजुबुवा हुन्। त्यो नाम काटेर सरकारले पाटी कायम गरिएको सूचना राखेको छ। उनको चार पुस्ताले जीवन बिताइसकेको सत्तल पाटी कायम भएको भन्दै वडाले पुनर्निर्माण गर्ने र खाली गराउन लागेको कुरा रूक्शनालाई चित्त बुझेको छैन।त्यही निर्णयपछि उनी आफ्नो जातिको इतिहाससँग पनि नजिक भइन्। विभिन्न किताब र अनुसन्धान पत्रहरू पढिन्।त्यसको आधारमा उनी भन्छिन्, 'यो समुदायको इतिहास खोतल्दै जाँदा दक्षिण एसिया, भारत र बांगलादेशमा कन्फटा जोगी भन्ने एउटा समुदाय रहेछ। उनीहरूलाई नाथ वा योगी पनि भनिन्छ। उनीहरू विभिन्न ठाउँमा नाचगान गर्दै गृहस्थ जीवनमा नबस्ने समुदाय रहेछन्। त्यही समुदाय नेपालमा प्रवेश गरेर नेवाः समुदायको हिस्सा भइसकेपछि जुगि भन्ने समुदाय बन्यो। हामी जुगि समुदायमा पछौं जसमा तीन जात छन्– कपाली, दर्शनधारी र कुसुले।'रूक्शनाका अनुसार जुगिहरू ऐतिहासिक कालखण्डदेखि मन्दिर नजिकैका सत्तलमा बस्दै आएका हुन्। त्यसरी सत्तलमा बस्दै आएका मान्छेहरू पाटन, भक्तपुर र काठमाडौंमा प्रशस्त छन्। उनीहरूलाई लालपुर्जा भए-नभएको आधारमा मात्र नभई उनीहरूको इतिहास हेरेर सरकारले व्यवस्थापन गर्नुपर्ने उनको धारणा छ। 'ऐनले हामी सबै समान छौं भन्छ तर समाज त समान छैन नि। समाजमा हामी सबैको परिस्थिति समान छैन। जात, लिंग अनि क्षेत्रको आधारमा फरक हौऔंला। विभिन्न आधारमा फरक परिस्थिति भएकालाई मध्यनजर गर्न सकिन्छ भनेर संविधानमा नै लेखिएको प्रावधानलाई सरकारले अहिलेसम्म अवलम्बन गर्न सकेको छैन,' उनले भनिन्, 'यो विषयलाई पुर्जा भए वा नभएको आधारमा संकुचित तरिकाले मात्र हेरेर पुग्दैन।'आफ्नो सत्तलको मुद्दालाई लिएर रूक्शना उच्च अदालत पाटन पुगेकी थिइन्। उच्च अदालतले पुर्जा नभएको आधारमा मुद्दा खारेज गरेपछि मुद्दा दोहोर्‍याइ पाऊँ भनेर उनले सर्वोच्च अदालतमा मुद्दा हालेकी छन्। उनी आफ्नो मुद्दा त लडिरहेकी छन् नै, जुगि समुदायका अन्य मानिसहरूले के–कस्ता मुद्दा दायर गरेका छन् र त्यसमा के–कस्ता फैसला भएका छन् भनेर अध्ययन पनि गरिरहेकी छन्। यो एक वर्षकै दौरान उनले आफ्नो परिवारको जस्तै समस्या भएका अन्य व्यक्तिहरू पनि भेटिन्। यस्ता समस्या धेरै जनामा देखेपछि उनले सामाजिक सञ्जाल फेसबुकमा एउटा पेज नै खोलेकी छन् – थायबायया ल्वापु।नेपाल भाषाको यस शब्दमा भएको 'थाय' ले ठाउँ, 'बायया' ले बास र 'ल्वापु' ले लडाइँ भन्ने अर्थ दिन्छ। यही पेजमार्फत वा रूक्शनालाई प्रत्यक्ष सम्पर्क गरेर मान्छेले आफ्नो घर–बासको समस्या बताउन सक्नेछन्।'अहिले नै करिब १५० जना हाम्रो सम्पर्कमा आइसक्नुभयो। हामी संगठित भएर सबैको मुद्दा दायर गर्ने तयारीमा छौं,' रूक्शनाले भनिन्, 'धेरै मानिस आफूले बस्दै आएको ठाउँ गुम्न सक्ने डरले पनि हाम्रो सम्पर्कमा आउनुभएको छैन। आफूसँग पुर्जा नभएकाले बास पनि जाने हो कि भन्ने शंका उहाँहरूमा छ। पुर्जा दिने राज्यले नै हो नि। हाम्रो समुदायका मान्छेले पुर्जा पाउन नसक्नु राज्यकै नीतिको कमजोरी हो। राज्यकै गल्तीका कारण हामीले दुःख भोग्नुपरेको छ।'रूक्शना जन्मे–हुर्केको पनि पाटनको पट्कोस्थित यही सत्तलमा नै हो। त्यही उनले आफूलाई पारलैंगिक महिला भनेर चिनिन्। करिब दस वर्ष भइसक्यो उनी यो पहिचानका साथ खुलेर आएकी।'अरूका लागि म फरक थिएँ। तर मेरा लागि म कहिल्यै फरक थिइनँ। आफूले त आफूलाई पहिलादेखि नै चिनिरहेका हुन्छौं,' २४ वर्षीया रूक्शनाले भनिन्, 'मैले आफूलाई म जे हो भनिरहेको थिएँ र समाजले मलाई तँ जे होस् भनिरहेको थियो, त्योबीच सधैं द्वन्द्व थियो। केटा भएर यस्तो गर्नु हुँदैन, केटीजस्तो भयो भन्ने धेरै थिए। मैले आफूलाई यो हो भन्ने र समाजले तँ यो होस् भन्ने द्वन्द्व सधैं चल्यो।'त्यही द्वन्द्वबीच एक दिन साप्ताहिक पत्रिकामा रूक्शनाले सन्तोष पन्तकी छोरीको समाचार पढिन् जहाँ उनले पहिलोपटक 'ट्रान्सजेन्डर' भन्ने शब्द देखिन्। पन्तकी छोरी ट्रान्सजेन्डर भएको त उनले पत्रिकामा पढिसकेकी थिइन्। त्यसबारे विस्तृतमा जान्ने उनलाई कौतुहल जाग्यो।'त्यस बेला मंगलबजारको भाइदेगः मन्दिरपछाडि साइबर थियो। त्यहाँ कुनाको कम्प्युटरमा आफ्नो पालो कुरेर बस्थेँ अनि आफैंले ट्रान्सजेन्डरबारे रिसर्च गरेँ। आठ, नौ कक्षा पढ्दासम्म मैले यौनिक तथा लैंगिक अल्पसंख्यक समुदायबारे विस्तृतमा थाहा पाइसकेकी थिएँ।'कक्षा ८ पढ्दैताक रूक्शनाले फाइनान्समा राखेको १५ सय रूपैयाँ झिकिन् र आफ्ना लागि महिलाले लगाउने पहेँलो रङको टिसर्ट, नीलो सुरूवाल र सल किनेर ल्याइन्। डराइडराइ किनेर ल्याएको लुगा घरमा लुकाएर राखिन्। घरमा कोही नहुँदा त्यो लुगा लगाउँथिन् र आफ्नो मोबाइलको क्यामराबाट फोटो खिचेर दंग पर्दै आफूलाई हेर्थिन्।एक दिन हजुरबुवाको जन्मोत्सव थियो। उनी अकस्मात त्यो लुगा लगाएर बाहिर निस्किइन्।'मेरो हुलिया सबैले देख्नुभएपछि मैले केही भन्नै परेन। त्यस बेला अरूले मलाई कसरी लिए भन्ने कुरा भन्न सजिलो छैन। म त्यति बेला जम्मा १३, १४ वर्षकी त थिएँ। अरूले नराम्रो भनेको चुपचाप सुनिरहेँ,' उनले भनिन्, 'अहिले त मलाई आएर कसैले नराम्रो भन्यो भने त्यसले नराम्रो भनेर मेरो एउटा कपाल नि झर्दैन भन्ने अवस्थामा छु। तर त्यो उमेरमा मेरो मनस्थिति धेरै फरक थियो। अरूले के सोच्छ भन्ने कुराले फरक पार्थ्यो।'त्यही पनि रूक्शनालाई आफू को हुँ भनेर खुलेर बाहिर आउन धेरै समय लागेन। त्यो विषयमा आफ्नो परिवारलाई मनाउन उनले त्यति धेरै प्रयास भने गरिनन्। बिस्तारै परिवारले बुझ्दै गएको उनी बताउँछिन्। 'मेरी आमा पहिलो मान्छे हो जसले म जे हुँ त्यही रूपमा स्वीकार गर्नुभयो। बुवालाई भने दुई–तीन वर्ष लागेको थियो,' उनले भनिन्, 'यसरी खुलेर आएको दस वर्षको अन्तरालमा उहाँहरूले मलाई स्वीकार गर्नु मात्र भएन, मेरा लागि उभिनुपर्दा उभिनु पनि भयो। मलाई मेरो परिवारको साथ र समर्थन भएकाले अहिले म जसले जे भने पनि मतलब छैन भन्ने स्थितिमा पुगेकी हुँ।'मान्छेहरूले रूक्शनालाई के–कतिसम्म भनेका थिए भन्ने कुरा उनलाई पछि आमाले सुनाइन्। त्यसबीच आमाले एउटा रमाइलो कुरा पनि भनिन्, 'तिमीले टिर्सट, सुरूवाल र सल किनेर ल्याएको मैले देखेकी थिएँ। आमाको मुख हेर्ने दिनमा मलाई किनेर ल्याइदिएको होलाऊ भन्ने ठानेकी थिएँ।'रूक्शनाले हाँस्दै भनिन्, 'त्यो थाहा पाउँदा मलाई नरमाइलो लागेको थियो।' रूक्शनालाई आफ्नो जीवन दुई भागमा विभाजित भएजस्तो लाग्छ। एसएलसीपछि र अघि। जे कुरा पनि एसएलसीपछि भन्ने शब्द सुन्दै आएकाले उनलाई दस कक्षा सकेपछि स्वतन्त्र भइन्छ भन्ने लागेको थियो। त्यही भएकाले एसएलसीको परीक्षा सकिएपछि उनी खुलेर पारलैंगिक महिलाका रूपमा बाहिर आउन चाहन्थिन्। पारलैंगिक महिलाका रूपमा खुलेर आउँदा आफ्नो नाम के राख्ने भन्ने उनले कक्षा नौ पढ्दा नै सोच्न थालिसकेकी थिइन्। उनका केही साथीहरूमा के नाम राख्ने भन्नेमा कुराकानी चल्थ्यो। त्यस बेला विद्यालयमा आउने 'द हिमालयन टाइम्स' पत्रिकामा साथीहरूसँग मिलेर उनी नाम खोज्थिन्। यसक्रममा उनले मेघ्ना, मतिना, सालिनी जस्ता नाम सोचेकी थिइन्। विभिन्न कारणले उनले राखिनन्। एक दिन पत्रिका पल्टाउँदै जाँदा उनलाई अन्तिममा दुइटा नाम चित्त बुझ्यो– पङ्खुरी र रूक्शना।'मैले एक जना दिदीलाई सोध्दा पङ्खुरी अलिक बेसी सुनिन्छ भनेपछि रूक्शना नाम छानेँ। त्यसलगत्तै फेसबुकमा नाम परिवर्तन गरेँ,' उनले भनिन्, 'कतिपयले यो अलि अरबी र मुसलमानी नाम हो पनि भन्छन्। तर मलाई यसको अर्थ थाहा छैन।'नाम परिवर्तन गरेपछि रूक्शनाले थप मुद्दाहरू खेप्नुपर्‍यो।सानैदेखि उनलाई भाषाप्रति लगाब थियो। स्कुलमा निबन्ध लेख्दा 'मेरो जीवनको लक्ष्य' शीर्षकको निबन्ध खुब मेहनत गरेर लेख्थिन्। त्यसबेला भविष्यमा यो बन्छु भनेर राम्ररी कल्पना गर्न सक्थिन्। भाषाविज्ञ बन्छु र भाषाकै क्षेत्रमा काम गर्छु भन्ने लक्ष्य थियो। त्यसैले २०७४ सालमा स्नातक भर्ना हुन गइन्।एसएलसीपछि मात्र पारलैंगिक महिला भनेर खुलेकी उनको स्कुलमा नाम र लिंग फरक थियो। नागरिकता बनाउन जाँदा नै समस्या आएको थियो। महिला भएर गएकाले 'अन्य' भनेर नागरिकता दिइयो। वडाले 'यो र त्यो व्यक्ति' एउटै हो भन्ने सिफारिस दिएपछि उनले सजिलै १२ कक्षा पढेकी थिइन्। तर स्नातकमा उनलाई त्रिभुवन विश्वविद्यालयले झमेलामा फसायो। त्यस्तो झमेला हाल पोखरा विश्वविद्यालयमा कानुन विषय पढिरहँदा पनि उनले झेलिरहेकी छन्। आफ्नो नाम र पहिचानको चक्करमा उनले शिक्षा मन्त्रालय, राष्ट्रिय परीक्षा बोर्ड, प्रदेशका विभिन्न कार्यालयमा पत्र पठाएकी छन्। त्यसैगरी संसद, प्रतिनिधि सभा, राष्ट्रिय सभासम्म पत्र पठाएकी छन्। मानव अधिकार, समावेशी आयोग लगायत विभिन्न आयोगमा पनि निवेदन दिएकी छन्।यो विषयमा कतैबाट निकास नपाएपछि उनले सर्वोच्च अदालतमा रिट हालिन्। सर्वोच्चले शैक्षिक लगायत प्रमाणपत्रमा उनले माग गरेअनुसारकै पहिचान उल्लेख गर्न परमादेश दिँदै फैसाल गर्‍यो। फैसलाको पूर्णपाठ आइसकेको छैन। त्यसको व्याख्या कस्तो आउँछ भनेर थाहा पाउन उनी आतुर छिन्।अझै पनि रूक्शनालाई एउटा प्रश्नले भने सताउँछ, 'वडा कार्यालयले नै सिफारिस गरेर दिएपछि विश्वविद्यालयले नमान्नुको कारण के हो?'विश्वविद्यालयका मुद्दाहरूकै दौरान स्नातकको पढाइपछि रूक्शनालाई एमनेस्टी इन्टरनेसनले फेलोसिपमा ६ महिनाका लागि बेलायतको युनिभर्सिटी अफ योर्कमा पढ्न पठाएको थियो। त्यहाँ उनले न वडाको सिफारिसलाई अंग्रेजीमा अनुवाद गरेर बुझाउनुपर्‍यो, न विस्तृत पहिचान खुलाउने कागजात बुझाउनुपर्‍यो। उनीहरूले उनको भिसा, जहाज खर्चदेखि खाने, बस्ने र पकेट खर्च पनि दिए।  'बिडम्बना कस्तो भने बेलायतले नेपालको मान्छेलाई पैसा दिएरै पढ्न बोलाएको छ। यहाँ भने म पैसा तिरेरै पढ्छु भन्दा पनि सरकारी झमेलामा राम्ररी पढ्न पाइरहेकी छैन। यसले हाम्रो देशको अवस्था र यहाँका मानिसको मानसिकता कस्तो छ भनेर छर्लंग पार्छ,' उनले भनिन्।बेलायतमा पढ्दा 'होम सिक' भएर रूक्शना तीन महिनाका लागि नेपाल आएकी थिइन्। तीन महिनामा उनले मानव अधिकार, कानुन लगायत विषय पढिन्। त्यही बेला उनलाई कानुन विषयमा आकर्षण बढेको हो। 'त्यसअघि कानुन पढ्छु भनेर सोचेकै थिइनँ। बिस्तारै त्यहाँ बस्दा यो क्षेत्रमा प्रवेश त गर्नुपर्ने रहेछ भन्ने भयो। आफ्नो अभियान प्रभावकारी बनाउने हो कानुनमा छिर्नैपर्छ भन्ने लाग्यो। अनि नेपाल फर्किएर कानुन पढेँ,' उनले भनिन्।कानुनकै विद्यालयमा रूक्शना अहिले आफ्नो पहिचानको लडाइँ लडिरहेकी छन्।पहिलेको तुलनामा यौनिक तथा लैंगिक अल्पसंख्यक समुदायका व्यक्तिलाई समाजले हेर्ने दृष्टिकोण धेरै परिवर्तन भएको उनले पाएकी छन्। तर समाजमा उनीहरूप्रति विभेद छैन भन्ने स्थिति भइसकेको छैन। त्यसैले अधिवक्ता भएर कानुन र यौनिक तथा लैंगिक अल्पसंख्यक समुदायको मुद्दा कसरी अगाडि लान सकिन्छ भनेर उनलाई काम गर्न मन छ।त्योसँगै उनी 'क्वीर युथ ग्रुप' संस्थामा आबद्ध छिन्। सन् २०१८ देखि काम थालेको यो संस्थाले यौनिक तथा लैंगिक अल्पसंख्यक समुदायका मान्छेहरूको कानुनी समस्या हेरिरहेको छ। 'हाम्रा धेरै मुद्दा सर्वोच्चमा विचाराधीन छन्। हामीले उच्च अदालत पाटन, विराटनगर, पोखरा, तुलसीपुर लगायत देशका विभिन्न अदालतमा रिट निवेदन दायर गरेका छौं। त्यसमा बुटवलबाट एउटा र पाटनबाट १० वटा मुद्दामा फैसला पनि भइसकेको छ,' उनले भनिन्।रूक्शनालाई सानो बेला लेखेको 'मेरो जीवनको लक्ष्य' शीर्षकको निबन्धका धेरै लक्ष्य आफूले पूरा गरेजस्तो लाग्छ। त्योसँगै उनका नयाँ लक्ष्य बन्दै गएका छन् जसलाई उनी पूरा गर्ने क्रममा छिन्।एउटा नयाँ लक्ष्य भनेको कुनै एक विषयमा विद्यावारिधि गरेर आफ्नो नाममा 'डाक्टर' थप्नु हो। त्यो त भविष्यको कुरा हो।अहिलेलाई भने बिबिसीको सूचीमा परेर उनले विश्वलाई नेपाल र आफूलाई पनि चिनाएकी छन्। यो सूचीमा पर्नुले आफ्नो मुद्दा लड्न झनै ऊर्जा दिएको बताउँदै उनले भनिन्, 'सञ्चार माध्यममा जबदेखि मेरो कुरा आउन थालेको थियो, त्यसले मबारे मेरो परिवार र आफ्न्तमाझ सकारात्मक प्रभाव पार्दै आएको छ। मान्छेहरूले म र मजस्ता मान्छेलाई हेर्ने जुन दृष्टिकोण थियो, त्यसलाई भत्काउँदै लगेको छ। बिबिसीको सूचीले त्यस्ता नकारात्मक भत्काउन सघाउँछ जस्तो लाग्छ।'", "images": [null]},
{"link": "https://www.setopati.com/social/317597", "title": "पन्ध्र बिघामा गरिएको गाँजाखेती नष्ट", "author": " रासस ", "published_date": "प्रकाशित मिति: शनिबार, मंसिर २३, २०८० ", "detail": "सर्लाही प्रहरीले लालबन्दी नगरपालिका –१४, नारायण खोलास्थित १५ बिघा क्षेत्रफलमा लगाइएको गाँजा खेती नष्ट गरेको छ।सर्लाहीका प्रमुख जिल्ला अधिकारी कोमलप्रसाद धमला नेतृत्वको सुरक्षाकर्मीको टोलीले  गाँजा खेती नष्ट गरेको हो।नारायण खोला र आसपासका क्षेत्रको विशाल भूभागमा गाँजाखेती गरिएको सूचनाका आधारमा परिचालन भएको  सुरक्षाकर्मीको टोलीले १५ बिघा क्षेत्रफलमा लगाएको गाँजा नष्ट गरेको सर्लाहीका प्रहरी प्रमुख प्रवीण धितालले जानकारी दिए।गाँजा नष्ट गर्न जिल्ला प्रहरी कार्यालय मलङ्गवा, नेपाल प्रहरी विशेष सुरक्षा गण ढल्केवर, सशस्त्र प्रहरी सुरक्षा बल लालबन्दी र इलाका प्रहरी कार्यालय लालबन्दीबाट एक सय ५० जनाभन्दा बढी सुरक्षाकर्मी परिचालन भएका थिए। प्रहरीले प्रत्येक वर्ष सर्लाहीको चुरे क्षेत्रमा गाँजा फडानी गर्दै आएको छ तर स्थानीयले गाँजाखेती गर्न छाडेका छैनन्। सडक नपुगेको र खोलाको बगर भएर जानुपर्ने जिल्लाकै सबैभन्दा दुर्गम भेगमा पर्ने चुरेक्षेत्रस्थित नारायण खोलाका स्थानीयले केही वर्षदेखि अन्य बाली लगाउन छाडेर गाँजाखेती गर्दै आएका छन्।सर्लाहीको बागमती, हरिवन, लालबन्दी र ईश्वरपुर नगरपालिकाअन्तर्गत पर्ने चुरे क्षेत्रको डाँडाकाँडामा गाँजाखेती रोकिएको छैन।  ", "images": ["https://img.setoparty.com/uploads/posts/gaja-fadani-1702089463.jpg"]},
{"link": "https://www.setopati.com/politics/317606", "title": "कोप–२८ सम्मेलन उपलब्धिमूलक भयो: वनमन्त्री ", "author": " सेतोपाटी संवाददाता ", "published_date": "प्रकाशित मिति: शनिबार, मंसिर २३, २०८० ", "detail": "वन तथा वातावरणमन्त्री डा. वीरेन्द्र प्रसाद महतोले जलवायु परिवर्तनसम्बन्धी संयुक्त राष्ट्रसंघीय सम्मेलन कोप–२८ नेपालको लागि उपलब्धिमूलक भएको बताएका छन्। सम्मेलनमा नेपालको बारेमा चर्चा भएको पनि मन्त्री महतोको भनाइ छ।कोप–२८ मा सहभागी भएर मन्त्री महतो आज (शनिबार) स्वदेश फर्किएलगत्तै त्रिभुवन अन्तर्राष्ट्रिय विमानस्थलमा पत्रकारहरूसँगको संक्षिप्त कुराकानीमा यस्तो बताएका हुन्। मन्त्री महतोले सम्मेलनमा नेपालको सरकारी तथा गैरसरकारी प्रतिनिधिहरूको एकैस्वर रहेको र यसपटक नेपालले आफ्ना एजेन्डा जोडदार रूपमा उठाएको बताए। उनले भने,'यसपटक हामी वानडोर विन्डोज सिस्टमबाट प्रस्तुत भएका थियौं।'मन्त्री महतोले कोप–२८ को पूर्वसन्ध्यामा संयुक्त राष्ट्रसंघका महासचिव एन्टोनियो गुटेरेसलेले नेपाल भ्रमण गरेको र नेपाललाई उच्च प्राथमिकतामा राखेकोले यसपटक सम्मेलनमा नेपाललाई उच्च प्राथमिकता दिइएको पनि दाबी गरे।मन्त्री महतोले यसपटकको सम्मेलनमा नेपालको आफ्नै पेभेलियन भएकोले क्लाइमेट चेञ्जका बारेमा प्रभावकारी रूपमा छलफल तथा अन्तर्क्रिया गरिएको जनाए। उनकाअनुसार उक्त पेभेलियनमा नेपालका प्रतिनिधिहरू बिहानदेखि बेलुकासम्म व्यस्त भएका थिए। ", "images": ["https://img.setoparty.com/uploads/posts/mantri-1702104597.jpg"]},
{"link": "https://www.setopati.com/social/317718", "title": "ललितपुर महानगरले सुरू गर्‍यो 'यल च्याटबट'", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "ललितपुर महानगरपालिकाले 'यल च्याटबट' सुरू गरेको छ। आइतबार महानगरपालिकाका मेयर चिरिबाबु महर्जनले ‘नक्सापास गर्न के के चाहिन्छ? नक्सापास हुन कति दिन लाग्छ?’ भनी प्रश्न सोधेर 'यल च्याटबट' सुरू गरेको महानगरपालिकाका सूचना अधिकारी देवप्रसाद गुरागाइँले जानकारी दिए।  उनका अनुसार ललितपुर महानगरले नागरिकलाई दिने सेवा सुविधाबारे च्याटबटबाट सहजै जानकारी लिन सकिन्छ।'महानगरको फेसबुक पेजमा गइ म्यासेज बक्समा गएर सेवा सुविधाका बारेमा जानकारी लिन सकिन्छ,' उनले भने।उक्त च्याटबटमा सर्वसाधरणले आफ्नो काम अनुसार जस्तै नागरिकता बनाउन छ के गर्ने, जन्मदर्ता बनाउन छ के गर्ने भनेर प्रश्न गर्न सक्छन्। त्यसपछि प्रयोगकर्ताले के गर्ने कहाँ जाने कसरी गर्ने लगायत प्रश्नका जवाफ पाउने छन्।प्रविधिले नागरिकसम्म सूचना पुर्‍याउन सहज बनाएको र च्याटबटको प्रयोगका बारेमा नागरिकसम्म सूचना पुर्‍याउनु आवश्यक भएको उनको भनाइ छ।यस्तै, महानगरपालिकाका मेयर चिरिबाबुले सूचना लिन मात्र कार्यालय धाउनु पर्ने अवस्था यस प्रविधिले अन्त्य गरिदिएको बताए।ललितपुर महानगरले सुझाव र गुनासोहरु समेत च्याटबटबाट लिने व्यवस्था छिट्टै मिलाउने जनाएको छ। ", "images": ["https://img.setoparty.com/uploads/posts/LALAITPUR-METRO-CHATBOT-1702217553.jpg"]},
{"link": "https://www.setopati.com/politics/317610", "title": "भ्रष्टाचार निवारणका लागि अहिलेको प्रयत्न र परिणाम पूर्ण छैनः प्रधानमन्त्री", "author": " सेतोपाटी संवाददाता ", "published_date": "प्रकाशित मिति: शनिबार, मंसिर २३, २०८० ", "detail": "प्रधानमन्त्री पुष्पकमल दाहाल ‘प्रचण्ड’ले भ्रष्टाचारविरूद्ध सरकारले गरेका प्रयत्न र परिणाम पूर्ण नभएको बताएका छन्।भ्रष्टाचारविरूद्धको अन्तर्राष्ट्रिय दिवसका अवसरमा अख्तियार दुरूपयोग अनुसन्धान आयोगले काठमाडौंमा गरेको कार्यक्रममा प्रधानमन्त्री प्रचण्डले भ्रष्टाचार निवारणका लागि राज्यका सबै संयन्त्र परिचालन गरिएपनि परिणाम पूर्ण नभएको बताएका हुन्।‘भ्रष्टाचार नियन्त्रणमा हासिल भएका सकारात्मक परिणामले नागरिकमा क्रमशः आशाको सञ्चार हुँदै गएको छ,’उनले भने, ‘यद्यपि, यो प्रयत्न र परिणाम पूर्ण छैन।’प्रधानमन्त्री प्रचण्डले आगामी दिनमा भ्रष्टाचार नियन्त्रणका लागि थप प्रभावकारी कदम चाल्नुपर्ने जिम्मेवारी सरकारसामु रहेको र यसका निम्ति सरकार दृढतापूर्वक अगाडि बढिरहेको बताए।उनले भ्रष्टाचार लगायत गैरकानुनी ढंगबाट आर्जित सम्पत्ति विदेशबाट पुनः प्राप्तिका लागि कानुनी र संरचनागत प्रबन्ध तयार गरी कार्यान्वयन गर्ने तयारी भइरहेको जानकारी दिए।बहुआयामिक विषयको रूपमा रहेको भ्रष्टाचारलाई सरकारी, सार्वजनिक, निजी क्षेत्र र नागरिक समाजसँगको सहकार्य र सहयोगमा निवारण गर्ने कार्यमा नेपाल सरकार प्रयत्नशील रहेको प्रधानमन्त्री प्रचण्डले बताए।", "images": ["https://img.setoparty.com/uploads/posts/prachanda-1702108152.jpg"]},
{"link": "https://www.setopati.com/social/317628", "title": "जलवायु न्यायसम्बन्धी विश्वव्यापी कार्य दिवसको अवसरमा युवा नेतृत्वको गठबन्धन काठमाडौंमा", "author": " सेतोपाटी संवाददाता ", "published_date": "प्रकाशित मिति: शनिबार, मंसिर २३, २०८० ", "detail": "जलवायु न्यायसम्बन्धी विश्वव्यापी कार्य दिवसको अवसरमा युवा नेतृत्वको गठबन्धन काठमाडौंमा भएको छ। ‘कोप २८’ मा भइरहेको जलवायु न्यायको वकालत गर्ने अन्तर्राष्ट्रिय आन्दोलन ‘ग्लोबल डे अफ अन क्लाइमेट जस्टिस’सँग पंक्तिबद्ध भएर यो भेला शनिबार काठमाडौंमा आयोजना भएको हो।भृकुटीमण्डपमा भेला भएर टोली वातावरणीय दिगोपन र जलवायु न्यायका लागि दृढ माग गर्दै सहिदगेट हुँदै इन्द्रचोकसम्म हिँडेका थिए। स्थानीय वातावरण अभियन्ता र सरोकारवाला नागरिकहरूले पनि जलवायु परिवर्तनको बढ्दो खतराविरूद्ध एकताबद्ध रूपमा नारा लगाउँदै हिँडेका थिए।सांसद विराजभक्त श्रेष्ठले जलवायु न्याय राजनीतिकभन्दा पनि सबै जनाको सामूहिक र एकताबद्ध आवाज भएको बताए।अभियन्ता अर्नब चौधरीले जलवायु प्रकोपमा आदिवासी र सीमान्तकृत समुदायहरू जोखिममा रहेको बताए।यी समुदायहरूलाई जोगाउन तत्काल वकालत गर्नुपर्ने आवश्यकता भइसकेको कुरामा उनले जोड दिए।आयोजक टोलीका तर्फबाट झरना गिरीले सबै सहभागी र समर्थकहरूलाई कृतज्ञता व्यक्त गर्दै दिगो भविष्यका लागि वातावरण सुरक्षाको महत्त्वपूर्ण भूमिकामा जोड दिइन्।", "images": ["https://img.setoparty.com/uploads/posts/rally-1702130752.jpg"]},
{"link": "https://www.setopati.com/social/317672", "title": "दुम्सी मार्न गएका सारूको भरुवा बन्दुक पड्केर मृत्यु", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "पाल्पामा भरूवा बन्दुक पड्किँदा एक जनाको मृत्यु भएको छ।निस्दी गाउँपालिका वडा नम्बर ४ मित्याल गाङसिङ डाँडाका ४८ वर्षीय डम्मरबहादुर सारुको भरूवा बन्दुक पड्किँदा छर्रा लागेर मृत्यु भएको हो।फापर खान बारीमा आएका दुम्सी मार्न जाने क्रममा सारू लडेका थिए।  बन्दुकको छर्रा लागेर घाइते भएका सारुको रामपुर अस्पतालमा उपचारका क्रममा आइतबार बिहान मृत्यु भएको प्रहरीले जनाएको छ।प्रहरीले घटनास्थलबाट एकनाले भरुवा बन्दुक एक थान र झोला बरामद गरेको छ। घटनाका बारेमा प्रहरीले थप अनुसन्धान गरिरहेको छ।", "images": ["https://img.setoparty.com/uploads/posts/setopati-1694420461.jpg"]},
{"link": "https://www.setopati.com/social/317739", "title": "विराटनगरका युवकमाथि भारतमा गोली प्रहार", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "भारतमा विराटनगरका एक जना युवक गोलीको छर्रा लागेर घाइते भएका छन्।विराटनगर महानगरपालिका वडा नम्बर ८का २८ वर्षीय निर्दोष संग्रौलामाथि गोली प्रहार भएको जिल्ला प्रहरी कार्यालय मोरङका डिएसपी रन्जन दाहालले जानकारी दिए।डिएसपी दाहालका अनुसार निर्दोष आइतबार अपराह्नमा भारत गएका थिए। भारतको रेलवे स्टेशनबाट करिब १०० मिटर टाढा गोली प्रहार भएको हो।गोली प्रहार हुँदा त्यसको छर्रा निर्दोषको तिघ्रामा लागेको प्रहरीले बताएको छ। ‘घाइतेको कोशी अस्पतालमा उपचार भइरहेको छ। उहाँलाई सोधेर हामीले समन्वय गरेर घटनास्थलमा पुग्यौं,’ डिएसपी दाहालले भने, ‘८-१० जना थिए भनिएको छ। हामीले घाइतेसँग धेरै कुरा सोधिसकेका छैनौं।’घाइते रहेका निर्दोष खतरामुक्त छन्। गोली प्रहार गर्ने व्यक्तिहरूको पहिचान भइसकेको छैन। ", "images": ["https://img.setoparty.com/uploads/posts/Setopati1613638797.jpg"]},
{"link": "https://www.setopati.com/social/317627", "title": "सहमतिमै टुंगिन्छन् घरेलु हिंसाका मुद्दा", "author": " सेतोपाटी संवाददाता ", "published_date": "प्रकाशित मिति: शनिबार, मंसिर २३, २०८० ", "detail": "घरेलु हिंसाबाट पीडित महिला न्यायका लागि प्रहरीकहाँ पुग्ने गरे पनि अधिकांश मुद्दा सहमतिमै टुंगिने गरेका छन्।झापामा विगत तीन वर्षमा घरेलु हिंसाका छ सय २२ उजुरी प्रहरी कार्यालयमा दर्ता भएकामा पाँच सय उजुरीको निरूपण सहमतिबाटै भएको पाइएको छ।अधिवक्ता मणि पराजुलीका अनुसार घरेलु हिंसा (कसुर तथा सजाय) ऐन, २०६६ बमोजिम जुनसुकै व्यक्तिले घरेलु हिंसा भइरहेको र भएको विषयमा प्रहरीमा उजुरी दिनसक्ने कानुनी व्यवस्था छ। त्यस्तो उजुरी अदालत, स्थानीय तह र राष्ट्रिय महिला आयोगमा पनि दर्ता गर्न पाइने उनले बताए।अभियुक्त चाँडो पक्राउ पर्ने र सुरक्षा पाउने आशमा पीडित उजुरी लिएर प्रहरीकहाँ जाने गरेका अधिवक्ता पराजुली बताउँछन्। अरू निकायमा उजुरी दिँदा आरोपितलाई पक्राउ गर्न प्रहरी नै परिचालन हुने हुँदा उजुरी दिन पीडित प्रहरीकहाँ नै धाउने गरेका छन्।आर्थिक वर्ष २०७७/७८ मा झापामा दुई सय २० घरेलु हिंसासम्बन्धी उजुरी प्रहरीमा दर्ता भएकामा ७८ प्रतिशत अर्थात् एक सय ७२ उजुरीमा वादी र प्रतिवादीबीच सहमति भएको प्रहरी उपरीक्षक दुर्गाराज रेग्मी बताउँछन्।सो अवधिमा प्रहरीमा दर्ता भएका १४ उजुरीमात्र अदालतसम्म पुगेका थिए। उजुरीकर्ता र आरोपितबीच सहमति भएपछि मुद्दा टुंगिने गरेका छन्।आव २०७८/७९ मा दुई सय ४७ तथा आव २०७९/८० मा एक सय ५५ घरेलु हिंसाका घटनाबारे उजुरी प्रहरीकहाँ दर्ता भएका थिए। आव २०७७/७८ मा ८३ प्रतिशत अर्थात् दुई सय चार उजुरी सहमतिमा टुंगिएका थिए। सो अवधिमा प्रहरीकहाँ दर्ता भएका १२ उजुरीमात्र अदालतसम्म पुगेका थिए। आव २०७९/८० मा ८० प्रतिशत अर्थात् एक सय २४ उजुरी सहमतिबाटै निरूपण भएको र चार उजुरीमात्र अदालतसम्म पुगेको प्रहरी उपरीक्षक रेग्मी बताउँछन्।चालु आव २०८०/८१ को कात्तिक मसान्तसम्म घरेलु हिंसाका ६९ उजुरी दर्ता भएकामा ५४ वटामा सहमति भइसकेको छ। यो सहमति कुल उजुरी सङ्ख्याका आधारमा ७८ प्रतिशत हो। उजुरी परेपछि प्रहरीले आरोपितलाई अनुसन्धानका लागि तत्कालै बोलाएर सोधपुछ गर्दै आएको छ।कतिपय उजुरीकर्ता नै आरोपित पक्षसँग कागजी सहमति गरेर मेलमिलापमा जान इच्छुक हुने भएकाले सहमति हुने गरेको प्रहरी उपरीक्षक रेग्मी बताउँछन्।'घरेलु हिंसाका उजुरी आउनासाथ आरोपितलाई छलफलका लागि प्रहरी कार्यालयमा बोलाउने गरिएको छ', प्रहरी उपरीक्षक रेग्मी भन्छन्, 'दुवै पक्षबीच छलफल हुँदा मुद्दामा सहमति भयो भने हामी उहाँहरूलाई कागज गराएर घर पठाइदिन्छौं।' उजुरी परेका सबै घटना आरोप लगाउन मिल्ने किसिमका नहुने उनको भनाइ छ।'असमझदारी र आवेशमा हुने साना घटनामा पीडित छलफलपछि स्वतः मेलमिलापको चरणमा पुग्ने गरेका छन्। घरेलु हिंसाका घटनाको उजुरी लिखित रूपमै ल्याउनुपर्छ भन्ने हुँदैन। कोही पीडित घरेलु हिंसामा परेँ भनेर प्रहरीकहाँ मौखिक उजुरी लिएर आउनुभयो भने प्रहरीले उजुरीको प्रक्रियाका लागि निवेदन लेखिदिने काम  गरिदिन्छन्', प्रहरी उपरीक्षक रेग्मी भन्छन्।पीडित पक्षले उजुरी फिर्ता लिँदा र छलफलपछि दुवै पक्ष मेलमिलापमा जाँदा प्रहरी कार्यालयबाटै सहमतिमा मुद्दा टुङ्गिने अधिवक्ता पराजुली बताउँछन्।उनी भन्छन्, 'कतिपय घटनामा चाहिँ आरोपित पक्षको धम्की, आर्थिक प्रलोभन र पारिवारिक प्रोत्साहनको अभावका कारण पनि पीडित उजुरी फिर्ता लिएर बाध्यताले सहमतिमा गएका हुन सक्छन्।'विगत तीन वर्षमा झापा प्रहरी कार्यालयमा परेका घरेलु हिंसाका घटना तथ्यांक हेर्दा हिंसाको मुख्य कारण मादक पदार्थ सेवन ‘मापसे’ नै देखिएको छ। ‘मापसे’ गरेर श्रीमतीमाथि हिंसा गर्ने बढी पाइएको छ। जिल्ला प्रहरी कार्यालयका सूचना अधिकारी खगेन्द्र रिजालका अनुसार विगत तीन वर्षमा घरेलु हिंसाका छ सय २२ उजुरी दर्ता भएकामा दुई सय १५ उजुरी मापसेका कारण भएका छन्। आव २०७७/७८ मा दुई सय २० उजुरीमध्ये ७१  मापसेसँग सम्बन्धित छन्। आव २०७८/७९ मा दुई सय ४७ उजुरीमध्ये ७६ तथा आव २०७९/८० मा एक सय ५५ उजुरीमध्ये ६८ मापसेका कारण भएका सूचना अधिकारी रिजालले बताए।कुटपिट, झैझगडा, गरिबी र फोनका कारण पनि घरेलु हिंसाका घटना भएको भन्दै प्रहरीकहाँ उजुरी पर्ने गरेको छ। तीन वर्षयता झैझगडाका दुई सय ११, गरिबीका एक सय १० र फोनका ८१ उजुरी प्रहरीकहाँ दर्ता भएको तथ्यांक छ। यस्ता घरेलु हिंसाका उजुरी प्रायः सहमतिमा टुंगिने गरेका छन्। कुटपिट र झैझगडाका उजुरी छलफलपछि पनि नमिल्दा अदालतसम्म पुग्ने गरेको पाइएको छ।", "images": ["https://img.setoparty.com/uploads/posts/15757123051549523744Rape_HINSHA.jpg"]},
{"link": "https://www.setopati.com/social/317675", "title": "चित्लाङमा बसको ठक्करबाट मोटरसाइकल चालकको मृत्यु", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "मकवानपुरमा बसको ठक्करबाट मोटरसाइकल चालकको मृत्यु भएको छ।शनिबार साँझ थाहा नगरपालिका-९ चित्लाङमा बा४ ख ८७७३ नम्बरको बसले बा.६५ प ४१७३ नम्बरको मोटरसाइकललाई ठक्कर दिँदा मोटरसाइकल चालक सोही नगरपालिका-१० बस्ने ३० वर्षीय मनोज गमाल गम्भीर घाइते भएका थिए।उनलाई उपचारका लागि काठमाडौंको ट्रमा सेन्टर ल्याइएको थियो। उपचारकै क्रममा उनको मृत्यु भएको मकवानपुर प्रहरीले जनाएको छ।मोटरसाइलकमा सवार अर्का एक जनालाई उपचारका लागि मनमोहन अस्पताल लगिएको छ।बसका चालकलाई नियन्त्रणमा लिएर दुर्घटनाबारे अनुसन्धान भइरहेको प्रहरीले जनाएको छ।", "images": ["https://img.setoparty.com/uploads/posts/accident-1693714303.jpg"]},
{"link": "https://www.setopati.com/social/317692", "title": "लुम्बिनीमा नौ सय जनाभन्दा बढीको नि:शुल्क मोतियाबिन्दुको शल्यक्रिया", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "बुद्धजन्मस्थल लुम्बिनीमा गरिएको एउटै आँखा शिविरमा नौ सय जनाभन्दा बढीको मोतियाबिन्दुको नि:शुल्क शल्यक्रिया गरिएको छ।राजकीय थाई बिहार लुम्बिनीले हरेक वर्षदेखि यस वर्ष पनि आयोजना गरेको शिविरमा ३ हजार ७ सय ५५ जना सर्वसाधारणले नि:शुल्क रूपमा आँखा जाँच गरी लाभ लिएका थिए।आँखा जाँच गराएकामध्ये नौ सय नौ जनामा मोतियाबिन्दुको समस्या देखिएकोले उनीहरूको नि:शुल्क रूपमा शिविरमै शल्यक्रिया गरिएको राजकीय थाई बिहार लुम्बिनीले जनाएको छ। बिहारका अनुसार गत मंसिर १८ गतेदेखि २२ गतेसम्म नि:शुल्क शिविर सञ्चालन गरिएको थियो।तिलगंगा आँखा अस्पताल काठमाडौंका वरिष्ठ नेत्ररोग विशेषज्ञ डा. सन्दुक रुइत र थाइल्याण्डका नेत्ररोग विशेषज्ञ डा. अनुचित पोनाथ्याङको नेतृत्वमा गरिएको शिविरमा थाइल्यान्डका नेत्ररोग विशेषज्ञहरू डा. नवत वातानाची, डा. स्वात कौशाकुललगायत थाइल्याण्ड र नेपालका नेत्र प्राविधिकहरू बिरामीहरूको शल्यक्रिया र उपचारमा खटिएका थिए।शिविरबाट विशेषगरी रूपन्देहीको लुम्बिनी, कपिलवस्तु र पश्चिम नवलपरासीको रामग्रामका बासिन्दाले लाभ लिएका छन्।नवलपरासीको रामग्रामकी ७० वर्षीय कोइलीदेवी हरिजनले मोतियाबिन्दुका कारण बन्द भएको आँखाको दृष्टि शल्यक्रिया गरी १७ वर्षपछि फर्किएको बताइन्। नि:शुल्क रूपमा गरिएको शिविरले आफूहरू जस्तै गरिब व्यक्तिहरूलाई लाभ मिलेको भन्दै उनले खुसी व्यक्त गरिन्।लुम्बिनी साँस्कृतिक नगरपालिका निभिहवाका रामदास भुज पनि कमजोर आर्थिक अवस्था र पारिवारिक बेवास्ताका कारण अस्पताल जान नसक्नेहरूलाई शिविरबाट ठूलो राहत मिलेको बताए।राजकीय थाई बिहार लुम्बिनीले विगत १० वर्षदेखि हरेक वर्ष पाँच दिन लुम्बिनीमा नि:शुल्क आँखा शिविर गर्दै आएको छ।विश्वभर शान्तिको ज्योति छर्ने गौतमबुद्धको जन्मभूमि लुम्बिनी वरपरका सर्वसाधारणको आँखाको ज्योति फर्काउने उद्देश्यसहित हरेक वर्ष नि:शुल्क आँखा शिविर गर्दै आएको बिहारका प्रमुख भिक्षु सुफोतले जानकारी दिए।सुफोतका अनुसार लुम्बिनीको वरिपरिका जनताहरू जसको स्वास्थ्यमा पहुँच पुग्न सकेको छैन उनीहरूलाई लक्षित गरी १० वर्षदेखि बिहारले शिविर आयोजना गर्दै आएको छ। सुफोतले यसपटकको शिविर १४ औं संस्करणका रूपमा सञ्चालन गरिएको बताए।थाइल्याण्डका राजा भूमिबोल अदुलयादेजको स्मृतिमा बिहारले नि:शुल्क आँखा शिविर आयोजना गर्दै आएको छ।राजकीय थाई बिहार लुम्बिनीसँगै तिलगंगा आँखा अस्पताल काठमाडौं र थाई राजदूतावास काठमाडौंले समेत शिविरको लागि सहयोग गरेको तिलगंगा आँखा अस्पतालका बाह्य कार्यक्रम अधिकृत नामखेन लामाले जानकारी दिए।बिहारका प्रमुख भिक्षु सुफोतले तराई क्षेत्रका बासिन्दामा आँखाका सम्बन्धमा हेलचेक्र्याइँ हुने र आर्थिक अवस्था समेत कमजोर हुने भएकाले आँखा शिविर गर्ने गरिएको बताए।यसअघि बिहारले आधुनिक प्रविधिबाट घुँडा प्रत्यारोपण, भूकम्प प्रभावितहरूलाई सहयोग जस्ता सामाजिक कार्य गर्दै आएको छ।यस्तै, बिहारकै आयोजनामा नि:शुल्क दन्त शिविर समेत गरिएको छ। आँखा शिविरसँगै पाँच दिनसम्म गरिएको दन्तशिविरमा चार सय ४० जनाले नि:शुल्क दाँतको उपचार गराएका थिए।दन्त शिविरमा यूनिभर्सल कलेज अफ मेडिकल साइन्सेज भैरहवा र लुम्बिनी स्वणर्भूमि फाउण्डेशनले सहकार्य गरेको युनिभर्सल कलेज अफ मेडिकल साइन्सेज भैरहवाका डा. सुभास कुमारले जानकारी दिए।", "images": ["https://img.setoparty.com/uploads/posts/moti-bindu-1702202816.jpg"]},
{"link": "https://www.setopati.com/social/317732", "title": "१२ ठेकेदार कम्पनी परे कालोसूचीमा", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "प्रधानमन्त्री कार्यालय मातहतको सार्वजनिक खरिद तथा अनुगमन कार्यालयले १२ वटा ठेकेदार कम्पनीलाई कालोसूचीमा राखेको छ।सार्वजनिक निकायले कालोसूचीमा राख्न सिफारिस गरेअनुसार खरिद कार्यालयले गोलबजार– सिराहा ठेगाना रहेको आदर्श कन्स्ट्रक्सन कम्पनीलाई तीन वर्ष कालोसूचीमा राखेको छ।त्यस्तै पोखरा महानगरपालिका–८ कास्कीको त्रिवेणी निर्माण सेवालाई दुई वर्ष कालोसूचीमा राखेको छ।त्यस्तै, नेपालगञ्जको गंगोत्री देवी निर्माण सेवालाई पनि दुई वर्ष कालोसूचीमा राखिएको छ।पाँचथरको कमल कन्स्ट्रक्सन, बाँकेको अनामिका कन्स्ट्रक्सन, बाँकेकै भावेश कन्स्ट्रक्सन, काठमाडौं, टेकुको ऊर्जा–कृशभ मस्ट जेभीलाई डेढडेढ वर्ष कालोसूचीमा राखिएको छ।कालोसूचीमा परेका ठेकेदार कम्पनीहरू ", "images": ["https://img.setoparty.com/uploads/posts/1600065634_public-procurement-office-1200x5601628144827.jpg", "https://img.setoparty.com/uploads/posts/2023-12-11-12-11-01-gopa-mangsir-25-(1)_00018-1702259080.jpg?timestamp=1702259082851"]},
{"link": "https://www.setopati.com/politics/317733", "title": "यी तीन विषयमा छलफल गर्न बस्दैछ रास्वपा संसदीय दलको बैठक", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "राष्ट्रिय स्वतन्त्र पार्टी (रास्वपा)ले सोमबार अपराह्न संसदीय दलको बैठक बोलाएको छ।बैठक पार्टी कार्यालय च:मतिमा बोलाइएको सचेतक निशा डाँगीले जानकारी दिइन्। बैठक अपराह्न ४ बजे बस्ने छ।आजको बैठकमा संसदीय दलको विधान, संसदको आगामी अधिवेशनको सम्बन्ध र विविध प्रस्तावमाथि छलफल हुने उनले जानकारी दिइन्।कात्तिक १६ गते संसदको बर्खे अधिवेशन अन्त्य भएको थियो। हिउँदे अधिवेशन सुरू गर्ने समय भएकाले र संक्रमणकालीन न्याय, विद्यालय शिक्षालगायत विधेयकमाथि महत्त्वपूर्ण छलफल आवश्यक भएकाले बैठक डाकिएको रास्वपाले जानकारी दिएको छ। ", "images": ["https://img.setoparty.com/uploads/posts/rabi-1699871357.jpg"]},
{"link": "https://www.setopati.com/social/317663", "title": "त्यो भिडिओ हेरेर बुवाले थाहा पाएका थिए रूस गएको छोरो बन्धक भएको", "author": " सरिशा अछामी ", "published_date": "प्रकाशित मिति: सोमबार, मंसिर २५, २०८० ", "detail": "काभ्रेपलाञ्चोकको मण्डन देउपुर नगरपालिका–६ का विदुर ढकाललाई बिहान चियापसल नगई चित्त बुझ्दैनथ्यो। मंसिर १९ गते बिहान ८ बजेतिर पनि ५० वर्षीय ढकाल चिया पसल पुगेका थिए।चिया पसलमा दैनिक चिया पिउन आउने सबै चिनेजानेका ग्राहकहरू थिए। तर त्यस दिन ढकालसँग कोही बोलनन्। सधैं बोलिरहने मानिसहरू नबोलेपछि ढकाललाई अचम्म लाग्यो।केहीबेरमा मौनता तोड्दै एक जनाले उनको अनुहारतिर हेर्दै भने– ‘तिम्रो छोराको फोटो फेसबुकमा आएको छ हेर्‍यौ?’ आफूले मोबाइलमा डाटा प्याक सकिएर नहेरेको उनले जवाफ दिए। तर उनीहरूले २२ वर्षीया छोरा सिद्धार्थ ढकालका बारेमा थप कुरा खुलाएनन्।सिद्धार्थ समस्यामा परेको भन्दै भिडिओ आएको उनीहरूका छोरा-नातिले बताएका रहेछन्।चिया पसलमा छोराबारे सुनेपछि ढकाल त्यहाँ धेरैबेर अडिन सकेनन्, घर फर्किए। नजिकैको नाति पर्नेलाई डाटा प्याकेज तान्न लगाएर सामाजिक सञ्जाल (फेसबुक) खोलिदिन भने। उनले छोरा रूस गएपछि १५ हजारको मोबाइल किनेका थिए, छोरासँग बोल्न। तर उनलाई फोन उठाउनबाहेक अरू केही गर्न आउँदैन्थ्यो।  उनको छोरासँग कुरा नभएको दुई-चार दिन भइसकेको थियो। छोरालाई केही भयो कि भन्ने डर भयो। बुढेसकालको एक्लो सहारा, केही भइहाल्यो भन्ने पीरले उनका आँखा धमिलिन थाले।उनलाई भिडिओ खोज्न निकैबेर लाग्यो। अन्तत: उनले छोरा सिद्धार्थ ढकालले आफूलाई उद्धार गर्न अपिल गरेको भिडिओ हेरे। अंग्रेजी नबुझ्ने भएकाले अन्तमा बा-आमालाई सम्झिएर रोएको बाहेक अरू कुरा सुरूआतमा थाहा नभएको विदुर बताउँछन्। 'त्यतिबेला छोरा भक्कानिएको देखेर समस्यामा परेको भन्ने मात्र थाहा भयो,' उनले भने। वरिपरिका अरूलाई पनि भिडिओमा के-के भनेको छ भनेर सोधे। उनीहरूले पनि खुलेर भन्नै सकेनन्। कसैले अपहरण गरेको भने कसैले बन्धक बनाएको छ भन्ने कुरा उनलाई सुनाए। तर वास्तविक के हो भन्ने उनले मेसो पाउनै सकेनन्। छोरा समस्यामा परेको कुराले उनी एकै ठाउँमा रहन नसक्ने भए। श्रीमती गंगाले यी कुरा थाहा पाए रूने डरले उनले सुनाएनन्। तर दिउँसोपख थाहा पाइहालिन्।'दिउँसो उनका घरमा वरपर र सिद्धार्थका साथीहरू आएपछि गंगाले पनि छोरा समस्यामा परेको सुइँको पाइहालिन्,' उनले भने।  रूसी फौजमा जागिर खाएकाले रेड जोनबाट युक्रेनी सेनाले उठाएर लगेर बन्धक बनाएको भन्नेबारे विदुरले साँझमात्र प्रष्ट बुझे। उनी र गंगा त्यो रातभर निदाउन सकेनन्। बुधबार बिहानै स्थानीय जनप्रतिनिधि उनको घर आए। नगरपालिका प्रमुख टोकबहादुर वाइबा र वडाध्यक्ष सोमप्रसाद ढकाललाई आफ्ना छोरालाई उद्धार गरिदिन अपिल गरे। उनीहरूले 'हामी छौं। तपाईंको छोरालाई उद्धार गर्न पहल गर्छौं' भन्ने प्रतिवद्धता व्यक्त गरेर त्यो दिन फर्किए।  उनीहरूको कुराले केही हदसम्म मनको पीडा कम त भयो। तर दम्पती नै भर परिरहन भने सकेनन्। ‍किनकि अरूको देशमा के भयो होला? कस्तो अवस्थामा होला भन्ने पीरले दम्पतीलाई नै दपेटिरह्यो।उनले वडाध्यक्ष र नगर प्रमुखलाई मात्र भनेर नहुने भन्दै सरकारलाई नै पहल गर्नका लागि आग्रह गरे। उनको पीडा देखेर नगर प्रमुख र वडाध्यक्षले शुक्रबार प्रधानमन्त्रीसँग भेट गराउन प्रधानमन्त्री कार्यालय सिंहदरबारसम्म विदुरलाई ल्याएका थिए। तर प्रधानमन्त्री जिल्लाबाहिर रहेको र साँझ ६ बजेसम्म पनि नफर्किएपछि परराष्ट्र सल्लाकारलाई भेटेर फर्किएको वडाध्यक्ष सोमप्रसाद ढकालले बताए। 'साँझ ६ बजेसम्म फर्किने भन्ने थियो। तर अझै ढिला हुने भएपछि हामी फर्कियौं,' उनले भने, 'हाम्रो समस्या प्रधानमन्त्रीको परराष्ट्र सल्लाकारलाई सुनाएका छौं।' उनले थपे- 'सम्बन्धित निकायसम्म पुग्ला नि।' उनीहरूले परराष्ट्रमन्त्री एनपी साउदलाई पनि भेटेर आफ्ना छोराको उद्धार गरिदिन अपिल गरेका छन्। सिद्धार्थ अरूकै देशमा बन्धक भएकाले सरकारले पहल गरे मात्र उद्धार हुने वडाध्यक्ष विदुर ढकालले बताए।'जे छ अब सरकारकै हातमा छ,' उनले भने, 'हामी त्यहाँ पुग्न सक्दैनौं। त्यसैले सरकारलाई आग्रह गरिरहेका हौं।'विदुर एक्लो छोरालाई फर्काइदिन सरकारसँग अपिल गरिरहेका छन्। कहिले स्थानीय तह र कहिले प्रहरी र कहिले साथीभाइलाई छोराको भिडिओ देखाउँदै हिँडिरहेका छन्। भिडिओ सार्वजनिक भएदेखि उनको सिद्धार्थसँग कुरा हुन सकेको छैन। त्यसैले बेला-बेला छोराले म्यासेज गर्‍यो कि भन्दै मोबाइल हेरिरहेको उनले सेतोपाटीलाई जानकारी दिए। उनले एकपटक छोरालाई फोनमा त्यहाँ समस्या भएको भए फर्किनसमेत भनेका थिए। तर आफूले काम पाएको र अब सब ठीक हुने बताएका थिए। उनी अहिले छोरालाई विदेश पठाउनु नै आफ्नो ठूलो गल्ती भएको भन्दै भक्कानिन्छन्। उनकाअनुसार सिद्धार्थसहित गाउँकै चार जना युवासँगै जाने भएकाले पठाएको बताउँछन्। त्यहाँ फेरि आफ्नो छोरो एक्लै परेको दुखेसो पोखे। सिद्धार्थ असोज २ गते पढ्न र सँगसँगै काम गर्ने योजनाले रूस गएका हुन्। सिद्धार्थ १२ पास गरेदेखि नै के गर्ने कता जाने भनेर भौंतारिरहेका थिए। उनले एक वर्षअघि मण्डनदेउपुर नगरपालिका-९ को डेडीथुम्का माध्यमिक विद्यालयबाट १२ कक्षा पास गरेका थिए।७/८ महिना यतै जागिर खोज्दै हिँडेका सिद्धार्थले घरमा एकाएक बाहिरिने योजना सुनाएका थिए। विदुरलाई एक्लो छोरालाई विदेश पठाउन मन त थिएन। तर छोराले केही वर्ष दु:ख गरेर फर्किने भएपछि आफ्नो मनलाई बलियो बनाउँदै विदेश पठाउन राजी भएको विदुर बताउँछन्। आर्थिक अवस्था सामान्य भएकाले परिवारको जिम्मेवारी उनकै काँधमा थियो। उनी घरका एक्ला सन्तान हुन्। गाउँकै अन्य युवा पनि जाने भएपछि विदुरले छोराको योजनामा साथ दिए। उनलाई जानका लागि ऋण खोजिदिए। उनले साढे ९ लाख रूपैयाँ गाउँमा ऋण लिएका छन्। चारै जनाले एउटै एजेन्टमार्फत् रूस जाने प्रक्रिया पूरा गरेका थिए। तर आफ्नो छोराको मात्र कलेज फरक पर्‍यो। र छुटिनुपरेको उनले सुनाए।निशान केसी भन्ने व्यक्तिमार्फत् विदेश जाने प्रक्रिया आगाडि बढाएको विदुर बताउँछन्। उनी अन्य तीन जना साथीमध्ये कोही एक जनाको चिनजानकै रहेको पनि सिद्धार्थले उनलाई भनेका थिए। चिनजानकै भएपछि केही समस्या नहुनेमा सिद्धार्थ ढुक्क थिए। तर त्यहाँ गएपछि तीन जना एउटा विश्वविद्यालयमा परेका थिए। भने सिद्धार्थ दुई घन्टाको फरकमा अर्को विद्यालयमा परे। त्यहाँ पढ्नका लागि एजेन्टलाई दिएको पैसा नबुझाएको र विद्यालयले पैसा मागेको भन्ने कुरा सिद्धार्थले बुबालाई बताएका थिए। त्यतिबेला त्यहाँ समस्या भएको भए स्वदेश फर्किन आफूले सुझाएको विदुर बताउँछन्। त्यसको केही सातापछि उनले फोनमा भनेका थिए, 'अब काममा लागेको छु, विस्तारै ठीक हुन्छ।'विदुरलाई पनि जागिर पाएको भए आफूलाई कलेजलाई तिर्ने पैसा जोहो गर्छ भन्ने लागिरहेको थियो। दुई महिनादेखि आफू काममा लागिसकेको सिद्धार्थले बताएका थिए। समाजिक सञ्जालमा भिडिओ आउनु दुई /तीन दिनअघि सिद्धार्थले आफू ठीक रहेको जानकारी दिएका थिए। एकाएक तीन दिनपछि बन्धकमा परेको भिडिओ आउँदा घरमा रूवाबासी चल्यो। उनले भिडिओमा १२० दिनदेखि मात्र रसिया सेनामा भर्ना भएको बताएका छन्। त्यहाँ आफूलाई पढ्नका लागि पैसा नभएपछि स्वदेश फर्काइदिने डरले सेनामा भर्ती भएको प्रष्ट खुलाएका छन्।त्यो भिडिओ सामाजिक सञ्जालमा भाइरल भए पनि अहिले उनी परिवारको सम्पर्कमा आएका छैनन्। त्यसैले उनका बुवा छोरालाई उद्धार गरिदिनका लागि दौडधुप गरिरहेका छन्। छोराले आफूलाई उद्धार गरिदिन राखेको भिडिओ विदुरले मोबाइलमा सुरक्षित राखेका छन्। त्यही भिडिओ हेर्दै घरी उनी भक्कानिन्छन्, घरी सरकारलाई उद्धार गरिदिन अनुनय गर्छन्। वडाध्यक्ष सोमप्रसाद ढकाल सिद्धार्थको उद्धारका लागि सरकारले पहल गरेमात्र सम्भव हुने बताउँछन्। 'सिद्धार्थका बुवा र हामीले भनेर मात्र हुँदैन। सरकारले नै पहल गर्नुपर्छ, 'उनले भने, 'हामीले सक्ने कोसिस त गरिरहेकै छौं।'सरकारले देशको एउटा छोरालाई सकुशल फर्काइदिन कम्मर कस्नुपर्ने वडाध्यक्षको धारणा छ। 'आमाबुवाको एउटै बिन्ती छ, छोरालाई सकुशल उद्धार गरिदिनुपर्‍यो,’ वडाध्यक्ष ढकालले भने।", "images": ["https://img.setoparty.com/uploads/posts/siddhartha-1702190435.jpg"]},
{"link": "https://www.setopati.com/politics/317680", "title": "सिटी अफ् फिल्म सिड्नीसँग काठमाडौं महानगरकी उपमेयर सुनिताले गरिन् छलफल", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "काठमाडौं‌ महानगरपालिकाकी उपमेयर सुनिता डंगोलले सिटी अफ् फिल्म सिड्नीसँग गुणस्तरीय चलचित्रबारे छलफल गरेकी छिन्। गुणस्तरीय चलचित्र प्रवर्द्धन गर्न र त्यसका लागि आवश्यक पर्ने राष्ट्रिय तथा अन्तर्राष्ट्रिय साझेदारीबारे उनले छलफल गरेकी हुन्।युनेस्को क्रिएटिभ सिटी अफ् फिल्म सिड्नीका निर्देशक क्यास हेपवोर्थसँग अष्ट्रेलियामा भएको भेटमा उक्त छलफल भएको उपमेयर डंगोलले बताइन्। 'काठमाडौं महानगरलाई युनेस्को क्रिएटिभ सिटीले पुरस्कार प्रदान गरेको छ,' उनले भनिन्, 'त्यसैले सिटी अफ फिल्म सिड्नीसँग गुणस्तरीय चलचित्र प्रवर्द्धन गर्ने विषयमा छलफल भयो,’ उनले भनिन्, ‘भेटमा महानगरपालिका चलचित्र विकासलाई आर्थिक सहयोग गर्न, मार्गनिर्देशन प्रदान गर्न र चलचित्र मेला आयोजना गर्न थप सिकाइ समेत भयो।'  अष्ट्रेलिया भ्रमणले कला, संस्कृति र नवीन उद्योगसम्बन्धी नीति तयार गरी 'स्क्रिन पर्यटन'को सम्भावनालाई समेत साकार बनाउन मद्दत हुने उनले बताइन्।यस्तै, अष्ट्रेलियाली राष्ट्रिय पुँजी प्राधिकरणका कार्यकारी निर्देशक स्याली बार्नेससँगको भेटमा उपमेयर डंगोलले सहरी योजनाको प्राथमिकताकोबारे छलफल गरेकी थिइन्। 'सहरी योजना प्रभावकारी ढंगले पहिचान गर्ने पद्धति, निलो-हरियो सञ्जाल, आर्थिक पहुँचको विकास, अवसरको विस्तार, सहरी विकासका लागि रणनीतिक मार्गबारे छलफल भयो,' उनले भनिन्, 'समावेशी र दिगो समुदायको विकासबारे सम्भावित कार्यक्रम, योजना तर्जुमा लगायतका विषयमा कुराकानी भयो।’उपमेयर डंगोलका अनुसार नेपाली संगठन र समुदायसँग भेट गरी नेपाली कला, सभ्यता, संस्कृति, मूर्त तथा अमूर्त सांस्कृतिक सम्पदाहरूको संरक्षण, संवर्द्धन र प्रवर्द्धनबारे गहन छलफल समेत भयो।  'नेपाली युवाहरूको वैदेशिक शिक्षा र बसाइँसराइको प्रमुख गन्तव्य बनेको अष्ट्रेलियामा नेपालीको जनसंख्या बढ्दै गएको देखिन्छ,' उनले भनिन्, 'यिनै अवस्थामा काठमाडौं महानगरलाई शिक्षा, संस्कृति, अन्तर्राष्ट्रिय मामिला र दुई देशबीचको सम्बन्धलाई अझै प्रगाढ बनाउन सहयोग गर्नेछ।' ", "images": ["https://img.setoparty.com/uploads/posts/sunita-dongol-ink-1702201188.jpeg"]},
{"link": "https://www.setopati.com/social/317734", "title": "पितृको नाममा पशुपतिनाथमा छरियो शतबीज (तस्बिरहरू)", "author": " नवीनबाबु गुरूङ ", "published_date": "प्रकाशित मिति: सोमबार, मंसिर २५, २०८० ", "detail": "प्रत्येक वर्ष मार्गशीर्षकृष्ण चतुर्दशीका दिन दिवङ्गत पितृको सद्गतिको कामना गर्दै पशुपतिनाथ‍मा शतबीज छरिएको छ।आइतबार रातभर दीपदान गरी बसेका भक्तजनले सोमबार झिसमिसेमै पितृको सम्झनामा शतबीज छरी बालाचतुर्दशी पर्व मनाएका हुन्।प्रत्येक वर्ष मार्गशीर्ष कृष्ण चतुर्दशीका दिन बालाचतुर्दशी पर्व मनाउन देशका विभिन्न स्थानबाट भक्तजन पशुपतिनाथमा आउँछन्।पशुपतिनाथ आउन नसक्ने भक्तजनले भने आआफ्ना घर नजिकैको शिवालयमा त्रयोदशीको बेलुकीदेखि महादीपदान गरी चतुर्दशीका दिन बिहान शतबीज छर्छन्।", "images": ["https://img.setoparty.com/uploads/posts/satabij-1702260670.jpeg", "https://www.setopati.com/uploads/editor/0000/satabij/21-ink.jpeg", "https://www.setopati.com/uploads/editor/0000/satabij/22-ink.jpeg", "https://www.setopati.com/uploads/editor/0000/satabij/23-ink.jpeg", "https://www.setopati.com/uploads/editor/0000/satabij/24-ink.jpeg", "https://www.setopati.com/uploads/editor/0000/satabij/1-ink.jpeg", "https://www.setopati.com/uploads/editor/0000/satabij/2-ink.jpeg", "https://www.setopati.com/uploads/editor/0000/satabij/3-ink.jpeg", "https://www.setopati.com/uploads/editor/0000/satabij/4-ink.jpeg", "https://www.setopati.com/uploads/editor/0000/satabij/5-ink.jpeg", "https://www.setopati.com/uploads/editor/0000/satabij/6-ink.jpeg", "https://www.setopati.com/uploads/editor/0000/satabij/7-ink.jpeg", "https://www.setopati.com/uploads/editor/0000/satabij/8-ink.jpeg", "https://www.setopati.com/uploads/editor/0000/satabij/9-ink.jpeg", "https://www.setopati.com/uploads/editor/0000/satabij/10-ink.jpeg", "https://www.setopati.com/uploads/editor/0000/satabij/11-ink.jpeg", "https://www.setopati.com/uploads/editor/0000/satabij/12-ink.jpeg", "https://www.setopati.com/uploads/editor/0000/satabij/13-ink.jpeg", "https://www.setopati.com/uploads/editor/0000/satabij/14-ink.jpeg", "https://www.setopati.com/uploads/editor/0000/satabij/15-ink.jpeg", "https://www.setopati.com/uploads/editor/0000/satabij/16-ink.jpeg", "https://www.setopati.com/uploads/editor/0000/satabij/17-ink.jpeg", "https://www.setopati.com/uploads/editor/0000/satabij/18-ink.jpeg", "https://www.setopati.com/uploads/editor/0000/satabij/19-ink.jpeg", "https://www.setopati.com/uploads/editor/0000/satabij/20-ink.jpeg"]},
{"link": "https://www.setopati.com/politics/317699", "title": "नेपाली कांग्रेसलाई जनतामा पुर्‍याउनमा 'नेपाल पुकार'को भूमिका उल्लेख्य: देउवा", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "नेपाली कांग्रेसका सभापति एवं पूर्वप्रधानमन्त्री शेरबहादुर देउवाले नेपाली कांग्रेसलाई जनतामा पुर्‍याउनमा 'नेपाल पुकार'को उल्लेख्य महत्व रहेको बताएका छन्।आइतबार नेपाली कांग्रेसको मुखपत्र नेपाल पुकारको लोकार्पण समारोहलाई सम्बोधन गर्दै उनले यस्तो बताएका हुन्। पार्टी केन्द्रीय कार्यालय सानेपामा आयोजित कार्यक्रममा उनले नेपाली कांग्रेसलाई लोकप्रिय बनाउन विगतमा पनि नेपाल पुकारको भूमिका उल्लेख्य रहेको बताए। उनले नेपाल पुकारले कांग्रेसले गरेका काम कारबाहीहरू नागरिकमा लैजान महत्वपूर्ण भूमिका खेल्ने बताए।उनले भने, ‘नेपाली कांग्रेसलाई अझ बढी लोकप्रिय बनाउनुमा, नेपाली कांग्रेसलाई अझ बढी जनतामा पुर्‍याउनमा नेपाल पुकारको महत्व धेरै नै छ। सबैले नेपाली कांग्रेसको इतिहास थाहा पाउनका लागि नेपाल पुकारले महत्वपूर्ण भूमिका खेल्छ।’ उनले अगाडि भने, मलाई विश्वास छ, नेपाली कांग्रेसका सबैले यो पत्रिका पढ्नेछन्। आफ्नो धारणा पनि बनाउने छन्। नेपाली कांग्रेसले गरेका कामहरूलाई यसले जनतामाझ अझ बढी लोकप्रिय बनाउनेछ।’१३२ पृष्ठको रहेको उक्त विशेषाङ्क बीपी साहित्य महोत्सव विशेष छ। २००४ मा कांग्रेस स्थापना हुनुभन्दा पहिलेदेखि छापिँदै आएको ‘नेपाल पुकार’ विसं २०५४ देखि बन्द भएको थियो।", "images": ["https://img.setoparty.com/uploads/posts/pm deuba1649155456.jpg"]},
{"link": "https://www.setopati.com/politics/317707", "title": "शेखर कोइरालाले बोलाए बैठक", "author": " सेतोपाटी संवाददाता ", "published_date": "प्रकाशित मिति: आइतबार, मंसिर २४, २०८० ", "detail": "नेपाली कांग्रेसका नेता शेखर कोइरालाले आफू पक्षका नेताहरूको बैठक बोलाएका छन्।राष्ट्रिय सभा निर्वाचन, महासमिति बैठक र समसामयिक राजनीतिक घटनाक्रमबारे छलफल गर्न कोइरालाले बैठक बोलाएका हुन्।बैठक मंगलबार दिउँसो बत्तिसपुतलीमा बस्ने तय भएको छ।कांग्रेस केन्द्रीय सदस्य मधु आचार्यले बैठक तय भएको सेतोपाटीलाई बताए। ‘राष्ट्रिय सभा चुनावलगायत विषयमा छलफल गर्न उहाँ (शेखर) ले बैठक बोलाउनु भएको हो,’ उनले भने।कांग्रेस सभापति शेरबहादुर देउवाले मंसिर २९ गते केन्द्रीय कार्यसम्पादन समिति बैठक बोलाएका छन्। उक्त बैठकअघि कोइरालाले संस्थापनइतर समूहको बैठक राख्न लागेका हुन्।०७८ मंसिरमा भएको कांग्रेसको १४ औं महाधिवेशनमा सभापति पदमा शेरबहादुर देउवासँग कोइराला पराजित भएका थिए। त्यसपछि उनले बेलाबेला विभिन्न विषयमा सामूहिक धारणा बनाउन भन्दै आफू पक्षका नेताहरूसँग छलफल गर्ने गरेका छन्।", "images": ["https://img.setoparty.com/uploads/posts/shekher-koirala-1694179725.jpeg"]},
{"link": "https://www.setopati.com/social/317740", "title": "पेस्तोलसहित एकजना पक्राउ", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "सशस्त्र प्रहरी बलले रुपन्देहीको सियारीबाट एकजनालाई पेस्तोलसहित पक्राउ गरेको छ। सियारी गाउँपालिका वडा नं. २, च्याङ्था इलाकाबाट स्थानीय बर्ष ४१ को अमेरिका थारु भनिने अजय थारू पक्राउ परेका हुन्।सशस्त्रको सुरक्षा बेश अमुवाबाट सशस्त्र प्रहरी निरीक्षक दीपक खड्काको कमाण्डमा खटिएको ९ जनाको मोबाइल टोलीले चेकजाँच गर्ने क्रममा आईतबार राति पौने ११ बजेतिर थारुलाई पेस्तोलसहित पक्राउ गरेको हो।थारुको साथबाट अन्दाजी ६ मि.मि. राउण्ड लाग्ने रिभलवर पेस्तोल नियन्त्रणमा लिइएको सशस्त्र प्रहरी बल नम्वर २७ गण रुपन्देहीका प्रवक्ता मोहन न्यौपानेले जानकारी दिए।पक्राउ परेका थारुलाई आवश्यक कारवाहीको लागि आईतबार राति नै इलाका प्रहरी कार्यालय छपियामा बुझाइएको सशस्त्र प्रहरीले जनाएको छ।", "images": ["https://img.setoparty.com/uploads/posts/Arrested1609746580.jpg"]},
{"link": "https://www.setopati.com/politics/317746", "title": "संसद सचिवालय महासचिव भरत गौतमले दिए राजीनामा, पदम पाण्डेको नाम सिफारिस", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "संघीय संसद सचिवालयका महासचिव भरत गौतमले पदबाट राजीनामा दिएका छन्। आइतबार साँझ उनले राष्ट्रपति रामचन्द्र पौडेलसमक्ष राजीनामा दिएको स्रोतले जानकारी दिएको छ।उनको कार्यकाल सकिन आठ महिना बाँकी थियो। गौतमले राजीनामा दिनुको कारण खुलिसकेको छैन। उनको राजीनामा आएसँगै सोमबार बिहान प्रतिनिधि सभाका सभामुख देवराज घिमिरे र राष्ट्रिय सभा अध्यक्ष गणेश तिमल्सिनाले राष्ट्रपति पौडेललाई भेटेका थिए। उनीहरूले राष्ट्रपति पौडेललाई भेटेर प्रतिनिधि सभा सचिव रहेका पदम पाण्डेलाई महासचिवमा सिफारिस गरेका छन्।", "images": ["https://img.setoparty.com/uploads/posts/Bharat gautam1670428312.jpg"]},
{"link": "https://www.setopati.com/kinmel/tourism/317743", "title": "यसरी फेरियो पुम्दीकोटको परिचय", "author": " रासस ", "published_date": "प्रकाशित मिति: सोमबार, मंसिर २५, २०८० ", "detail": "पोखरा घुम्न आएका पर्यटक पोखरा बजार र आसपासको पर्यटकीय क्षेत्रमा मात्र सीमित हुन चाहन्नन्। नजिकैका गाउँ अनि डाँडापाखाहरू पनि उनीहरूको रोजाइ बन्ने गरेको छ।एकै मेसोमा फेवाताल, हिमशृङ्खला अनि पोखरा बजार हेर्नका लागि पोखरा नजिक धेरै डाँडा र थुम्का छन्। यसका लागि केही वर्षअघिसम्म शान्ति स्तुपा अनि सराङ्कोट धेरैको रोजाइ थियो। तर, पछिल्लो समय पोखरा महानगरपालिका–२२ स्थित पुम्दीकोट डाँडा पनि यसको विकल्प बनेको छ।शान्ति स्तुपाबाट केही पर विशाल महादेवको मूर्ति निर्माणपछि पुम्दीकोट डाँडाको परिचय नै फेरिएको छ। नजिकैको शान्ति स्तूपामा पर्यटक आएको देख्दा भुम्दीकोटका स्थानीय यहाँ पनि पर्यटक ल्याउन हौसिए। उनीहरूले ‘भ्यूटावर’ निर्माणदेखि धेरै योजना अघि सारे। सोही समयमा व्यवसायी तथा समाजसेवी चन्द्रकान्त बरालले विशाल महादेवको मूर्ति बनाउने योजना ल्याए।उनको परिकल्पनामा गाउँलेले साथ दिए। सबै गाउँले मिलेर पुम्दीकोट कोट विकास समिति गठन गरी त्यस ठाउँलाई धार्मिक पर्यटकीयस्थलका रूपमा विकास गर्न लागि परे।‘पुम्दीकोटमा पूर्खादेखि नै महादेवभूमि देवता भनी पुज्ने चलन थियो। समय–समयमा लाग्ने मेलामा दर्शनार्थी पनि आउथेँ र शिवको दर्शन गरी फर्किन्थेँ,’ समाजसेवी बरालले भने, ‘पुर्खादेखिको धार्मिक आस्थालाई जीवन्तरुप दिन विशाल महादेवको मूर्ति निर्माण गर्ने परिकल्पना आयो।’मूर्ति निर्माणार्थ समितिले दुई पटक महायज्ञ आयोजना गर्‍यो। पुम्दीकोटका पर्यटकीय सम्भावनालाई उजागर गर्ने लक्ष्यका साथ विसं २०७३ र २०७८ मा महाशिवपुराण आयोजना गर्‍यो। सुरुमा ६ करोड १८ लाखसहित दानस्वरुप २० रोपनी जग्गा र दोस्रो पटक करिब तीन करोड सहयोग प्राप्त भएको उनले जानकारी दिए। यो अभियानमा तीनवटै तहका सरकार र आम सर्वसाधारणको साथ र सहयोग प्राप्त भएको उनले बताए।दोस्रो पटकको महायज्ञपछि मूर्ति स्थापनाको कार्य सुरु गरिएको समितिका सदस्य मातृका बरालले बताए।  कोरोना महामारीकै बेला विशाल महादेव मूर्ति ठडियो।अहिले दक्षिण फर्काएर राखिएको ५१ फिट अग्लो महादेवको मूर्ति तयार भएको छ। मूर्ति बनेपछि त्यहाँ पर्यटकको घुइँचो लाग्ने गरेको छ।जनस्तरको सक्रियतामा पुम्दीकोटमा महादेवको मूर्ति निर्माण गरिएपछि पुम्दीकोट डाँडाको परिचय फेरिएको समितिका सदस्य मातृकाले बताए।‘जनस्तरबाट निर्माण गरिएको विशाल महादेव मूर्तिसँगै गुरुयोजनामा समेटिएका अन्य पूर्वाधार निर्माणका काम बढिरहेका छन्,’ उनले भने।मूर्ति स्थापना गरिएपछि पुम्दीकोट डाँडामा पर्यटकको भीड लाग्ने गरेको छ । दैनिक सयौँको सङ्ख्यामा पर्यटक पुग्ने गरेका छन्। शुक्रबार, शनिबार र अन्य बिदाका दिन पुम्दीकोट पुग्ने आन्तरिक पर्यटकको भीड थेगिनसक्नु हुन्छ।पोखराको मुख्य बजार क्षेत्रबाट झण्डै १३ किमी दूरीमा रहेको यहाँ आएर पर्यटकले विशाल महादेवको मूर्तिसँगै पोखरा, फेवाताल र हिमशृङ्खला एकसाथ अवलोकन गर्न सक्छन्।पहिले गाईबस्तु चराउने डाँडामा पर्यटकको भीड देख्दा स्थानीय तारापति बराल पनि निकै खुसी छन्।‘हामी सानो हुँदा गाईबस्तु चराउने डाँडाले यसरी मुहार फेर्छ भनेर मैलै कल्पना पनि गरेको थिइन,’ उनले भने, ‘घर नजिकै यति धेरै पर्यटक आउँदा मनै फुरुङ्ग हुन्छ।’पछिल्लो समय मूर्तिकै कारण आसपासका क्षेत्रमा पर्यटकीय पूर्वाधारमा लगानी बढिरहेको स्थानीय उनले बताए।‘पछिल्ला समयमा होटेललगायत पूर्वाधारमा लगानीको क्रम पनि उत्तिकै बढेको छ,’ उनले भने, ‘विगतमा सुविधाको खोजीमा गाउँ छोड्ने पनि गाउँ फर्कन थालेका छन्।’सुरुमा २० करोड लगानी गरेर भौतिक संरचना बनाउने योजना अघि सारेको समितिले पछि ४० करोडको परिमार्जित गुरुयोजना तयार गरेको समितका अध्यक्ष बताए।अहिलेसम्म २७ करोडको संरचना बनाइसकिएको उनले जानकारी दिए। परिमार्जित गुरुयोजनाअनुसार, सुमेरु पर्वत, विद्युतीय चियर कार, ग्रिनेरी पार्क, व्यास्थित पार्किङ रहेका छन् । यीमध्ये सुमेरु पर्वत निर्माण भइसकेको छ।हालसम्म ५१ फिट अग्लो महादेवको मूर्ति, ३१ फिट अग्लो विशाल डमरु, विशाल महादेवको विशाल क्षेत्र कुण्ड (गङ्गा पोखरी), १०८ धारा जडित तेस्रो आँखा निर्माण सम्पन्न भइसकेको समितिका अध्यक्ष बरालले जानकारी दिए।२१६ शिवलिङ्ग, १०८ स्वर्गद्वारी सिँढी, शिव ताण्डव नृत्य तथा अन्तर्राष्ट्रिय ध्यान केन्द्र, शौचालयसहित सुविधासम्पन्न प्रशासनिक भवन, फूलमाला बिक्रीका लागि ४१ वटा सटर, कम्पाउडवाल, दुई सय मिटर पक्की पहुँचमार्ग पनि निर्माण सम्पन्न भइसकेको उनले बताए।आगामी दिनमा परियोजनाका अधुरा कार्य सम्पन्न गर्ने लक्ष्य रहेको अध्यक्ष बरालले बताए। साँझको समयमा लेजर लाइटमार्फत महादेवको मूर्तिलाई पर्दा बनाई शिव ताण्डव नृत्य र महादेवको जीवनलीलासहितको वृत्तचित्र प्रस्तुत गर्ने योजना रहेको उनले सुनाए।", "images": ["https://img.setoparty.com/uploads/posts/punamdikot-1702272390.jpg"]},
{"link": "https://www.setopati.com/social/317744", "title": "अनलाइन स्क्यामिङ गराउन नेपालीलाई म्यानमार पठाएको आरोपमा एकजना पक्राउ   ", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "अनलाइन स्क्यामिङ गराउन नेपालीलाई म्यानमार पठाएको आरोपमा प्रहरीले एक जनालाई पक्राउ गरेको छ।मानव बेचबिखन अनुसन्धान ब्युरोले नेपालीलाई म्यानमार पठाएर बन्धक बनाएको आरोपमा एक जनालाई पक्राउ गरेको एसपी कृष्णप्रसाद पंगेनीले जानकारी दिए। पक्राउ पर्नेमा काठमाडौं महानगरपालिका-३ बाँसबारी बस्ने ३६ वर्षीय बुद्ध लामा छन्। ब्युरोले उनलाई गत शुक्रबार पक्राउ गरेको थियो। उनले नेपाली नागरिकलाई थाइल्यान्डमा कल सेन्टरमा अंग्रेजी ट्रान्सलेटरको काम छ भनेको पाइएको छ। यसरी ट्रान्सलेटरको काम गरी मासिक एक लाख ३० हजार रुपैयाँसम्म कमाइ हुने, खाने-बस्ने, व्यवस्था समेत कम्पनीले नै गरिदिने भन्दै नेपालीलाई थाइल्यान्ड भन्दै झुक्याएर म्यानमार पुर्‍याएको एसपी पंगेनीले बताए। लामा पनि म्यानमार जान खोजेका थिए। तर उनी जान पाएनन्। म्यानमारमा बसेर ती कम्पनीहरूका लागि काम गर्ने एकजना नेपाली महिलामार्फत उनले यहाँबाट कामदार पठाउन थालेका हुन्। जसबापत उनले एक लाख ५० हजार रुपैयाँ पाएको अनुसन्धानबाट खुलेको छ। अहिले ती महिला पक्राउ परी पुर्पक्षका लागि थुनामा छिन्। म्यानमारको म्यावडीमा चिनियाँहरूले विभिन्न कम्पनीहरू खडा गरेका छन्। ती कम्पनीमा नेपाली, भारतीय, बंगाली, पाकिस्तानीलाई काममा लगाएर अमेरिकी नागरिकहरूलाई ठग्न लगाइने गरेको प्रहरीले जानकारी दिएको छ।  'ती कम्पनीमा काम गर्न थालेको केही दिनसम्म चिनियाँ नागरिकले स्क्रिप्ट नै दिएर काम कसरी गर्ने भन्ने सिकाउँदा रहेछन्,'ब्युरोका प्रमुख एसएसपी जीवनकुमार श्रेष्ठले भने। 'त्यहाँ नेपालीहरूलाई विशेषगरी अमेरिकन पुरूषसँग कुरा गराउन सिकाउँदा रहेछन्।’अमेरिकीहरूलाई क्रिप्टोमा लगानी गराउने, लभमा पार्न लगाउने, पैसा पठाउन लगाउने जस्ता कामहरू उनीहरूले दिने उनले बताए। यसरी काममा लगाएको एक-दुई महिनासम्म उनीहरूले खाने-बस्ने व्यवस्था मिलाउने गरेका छन्। तलबस्वरूप एक लाख बढी रकम पनि दिने गरेको एसएसपी श्रेष्ठले बताए। तर कम्पनीले माग गरेबमोजिमको लक्ष्य केही महिनासम्म पनि पूरा हुन नसकेमा भने यातना दिने गरेको हो। शारिरीक तथा मानसिक रूपमा यातना दिने गरेको प्रहरीले जनाएको छ। कतिपयलाई करेन्ट समेत लगाएर काममा लगाउने गरेको पाइएको छ। त्यहाँबाट घर जान्छु भनेपनि भारी रकम तिर्न लगाउने गरेको एसएसपी श्रेष्ठले बताए। ‘काम भनेअनुसार भएन भने खान पनि कम दिने, पैसा पनि नदिने, करेन्ट समेत लगाउने गरेको पाइयो। घर जाने भनेपनि किनेर ल्याएको हो भनेर ८-९ लाखसम्म तिर्न लगाउने गरेका छन्,’ उनले भने, ‘यो ठग्ने र बन्धक बनाउने काम ‘चेन’को रूपमा भइरहेको छ। त्यहाँ पुगेर आउनेले फेरि अर्कोलाई पठाउने, फेरि अर्कोले अर्कैलाई पठाउने खालको काम भइरहेको हो।’यस्तै स्क्यामिङको काम चिनियाँहरूले कम्बोडिया र लाओसमा पनि खडा गरेका छन्। यस्ता कम्पनीहरूमा कति जना नेपालीहरू छन् भन्ने यकिन तथ्यांक नेपाल सरकार वा प्रहरीसँग छैन। नेपालीहरूलाई भारत, दुबई लगायत विभिन्न देशबाट त्यहाँ पुर्‍याएको पाइएको छ। थुप्रैलाई बन्धक बनाएर ठगी गरेको पाइएपछि इन्टरपोलले पनि ग्लोबल अलर्ट गरेको छ। जसपछि अपरेशन नै चलाएको पाइएको छ। प्रहरी र सरकारले कूटनीतिक पहल गरिरहेको भएपनि त्यहाँबाट नेपालीहरूको उद्धार गर्न भने सकेको छैन। स्रोतका अनुसार ती कम्पनीहरू भएको ठाउँ विद्रोही समूहको कब्जामा भएकाले पनि उद्धार गर्न नसकेको हो।ब्युरोका अनुसार अहिलेसम्म यस्ता प्रकृतिका १५ वटा मुद्दा चलाइसकेको छ। जसमा सबैभन्दा धेरै म्यानमारका घटनाहरू छन्। लाओस र कम्बोडियामा पनि यसैगरी पठाएर बन्धक बनाइएको भन्दै ब्युरोले मुद्दा अघि बढाएको छ। प्रहरीले बुद्ध लामामाथि मानव बेचबिखन तथा ओसारपसार मुद्दामा काठमाडौं जिल्ला अदालतबाट ७ दिन हिरासतमा राख्न अनुमति लिएको छ।", "images": ["https://img.setoparty.com/uploads/posts/myanmarscam-1702272891.jpg"]},
{"link": "https://www.setopati.com/politics/317736", "title": "जसपाले बोलायो केन्द्रीय कार्यकारिणी समितिको बैठक", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "जनता समाजवादी पार्टी (जसपा) नेपालले गत भदौ महिनादेखि सञ्चालन गरेको तीनमहिने संगठन विस्तार तथा सुदृढीकरण अभियानको समीक्षा गर्न सोमबार बैठक बोलाएको छ। बैठक बिहान ११ बजे पार्टी कार्यालयमा बस्ने जसपाले बताएको छ।भदौदेखि सञ्चालित अभियानमा जसपाले पालिका समितिदेखि प्रदेश समिति पुनर्गठन गरेको बताएको छ। जसअन्तर्गत मधेस प्रदेशबाहेकका सबै प्रदेश समिति पुनर्गठन भएको उसले बताएको हो।पहिचानका राष्ट्रिय समितिहरूमध्ये लिम्बुवान राष्ट्रिय समिति, किरात राष्ट्रिय समिति, तमुवान राष्ट्रिय समिति, मधेस राष्ट्रिय समिति, नेवाः राष्ट्रिय समिति, ताम्सालिङ राष्ट्रिय समिति पुनर्गठन भएको जसपाले बताएको छ।बाँकी रहेका केही पहिचानका राष्ट्रिय समिति र विशेष प्रदेश समितिले पुनर्गठनको मिति तय गरेको पनि उसले जानकारी दिएको छ।जसपाको मधेस प्रदेशअन्तर्गतका जिल्ला बाहेक  २६ जिल्ला समिति पुनर्गठन गरिएको केन्द्रीय प्रचार विभाग प्रमुख पूर्ण बस्नेतले जानकारी दिए।यस अवधिमा जसपाका करिब ९५ वटा पालिका समिति पुनर्गठन भएका छन्। जसमध्ये ८० वटा पालिका समिति मधेस प्रदेशअन्तर्गतका रहेका छन्। मधेस प्रदेश समितिले पालिका समितिपश्चात जिल्ला समिति र जिल्ला समिति पुनर्गठन गरेपश्चात् प्रदेश समिति पुनर्गठन गर्ने गरी कार्य गरिरहेको बस्नेतले बताए।तीनमहिने अभियानको क्रममा जसपाले सबैजसो प्रदेशमा प्रदेशस्तरीय प्रशिक्षण तथा अभिमुखीकरण कार्यक्रम सञ्चालन गरेको उनले बताए।त्यस अभियानबारे थप निर्णय लिन तथा माघ ११ गते हुन लागेको राष्ट्रिय सभाको निर्वाचनबारे पनि सोमबारको बैठकमा छलफल हुने छ। त्यस्तै केन्द्रीय समितिको बैठक लगायतका एजेण्डामा आजको बैठक केन्द्रित हुने बस्नेतले बताए।", "images": ["https://img.setoparty.com/uploads/posts/Jasapa-Meeting1672759294.jpg"]},
{"link": "https://www.setopati.com/politics/317737", "title": "कतार भ्रमणमा परराष्ट्रमन्त्री साउदले उठाएका तीन विषय", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "परराष्ट्र मन्त्री एनपी साउद दोहा फोरममा सहभागी भई आइतबार स्वदेश फर्किएका छन्।२१ औं  दोहा फोरममा सहभागी हुन मन्त्री साउद शनिबार कतार पुगेका थिए।कतारका राजा शेख तमिम बिन हमद अल थानी उपस्थित फोरममा विभिन्न विभिन्न मुलुकका राष्ट्रप्रमुख र प्रतिनिधि गरी ३८ जना सहभागी थिए।त्यहाँ परराष्ट्रमन्त्री साउदले कतारका सहायक विदेशमन्त्री र विभिन्न देशका प्रतिनिधिहरुसँग साइडलाइन छलफल गरेका थिए।कतार भ्रमणका क्रममा मन्त्री साउदले मुख्यतः तीन कुरा उठाएको परराष्ट्र मन्त्रालयले जनाएको छ; विपिन जोशीलाई बन्धकमुक्त गर्न पहल गर्नेबारे, आपसी हित र द्विदेशीय सम्बन्धबारे र विकासनिर्माणमा सहकार्यबारे।अक्टोबर ७ मा प्यालेस्टाइनको अतिवादी समूह हमासले इसराइलमा आक्रमण गरी त्यहाँबाट इसराइलसहित २६ देशका २३९ जनालाई बन्दी बनाएर गजा पुर्‍याएको थियो। बन्दी बनाइएकाहरूमा नेपालका विपिन जोशी पनि छन्। नेपालले उनलाई बन्धकमुक्त गर्न कतार सरकारमार्फत लगातार प्रयास गरेपनि विपिन बन्धकमुक्त भएका छैनन्।गजा क्षेत्रमा लामो समयदेखि सरकार चलाइरहेको हमासलाई कतार सरकारले धेरै अघिदेखि आर्थिक र राजनीतिक सहयोग गर्दै आइरहेको छ।हमासले बन्दी बनाएकाहरूलाई बन्धकमुक्त गर्ने प्रक्रियामा कतारले सुरू देखिनै भूमिका खेलेको छ। आफ्ना नागरिकलाई बन्धकमुक्त गर्न अमेरिकाले समेत कतारमार्फत नै प्रयास अगाडि बढाएको छ।दोहा फोरममा कतारका सहायक विदेशमन्त्री मोहम्मद बिन अबदुल्लाजिज् बिन सलेह अल खुलैफीसँग परराष्ट्रमन्त्री साउदले भेटवार्ता गरेका थिए।परराष्ट्र मन्त्रालयका अनुसार उक्त भेटमा मन्त्री साउदले विपिन जोशीलाई हमासको बन्धकबाट छुटाउन पहल गरिदिन आग्रह गरेका थिए।सहायक विदेशमन्त्री खुलैफीले कतार सरकारले जोशीलाई बन्धकमुक्त गर्न सुरूवातदेखि नै  प्रयास गरिरहेको जानकारी गराएको परराष्ट्र मन्त्रालयले जनाएको छ। विपिन जोशीको विषय प्राथमिकताका साथ निरन्तर अगाडि बढाइरहेको सहायक विदेशन्त्रीले बताएको परराष्ट्रले जारी गरेको विज्ञप्तिमा उल्लेख छ।फोरममा मन्त्री साउदले  बंगलादेशका विदेशमन्त्री एके अब्दुल मोमेनसँग पनि भेटवार्ता गरेका थिए। भेटमा  द्विपक्षीय सम्बन्ध र आपसी हितबारे छलफल भएको परराष्ट्र मन्त्रालयले जनाएको छ।  विशेषगरी जलविद्युत र पर्यटनको विकासमा दुई देशको हितमा द्विपक्षीय सहयोगका विषयमा मन्त्री साउद र बंगलादेशका विदेशमन्त्री मोमेनसँग छलफल भएको छ।फोरमकै साइडलाइन छलफलमा कतार चेम्बरका अध्यक्ष शेख खलिफा बिन जशिम अल थानीले पनि मन्त्री साउदसँग भेटवार्ता गरेका थिए। उक्त भेटमा नेपालमा व्यापार, लगानी र पर्टकीय सम्भावनाबारे छलफल भएको परराष्ट्र मन्त्रालयले जनाएको छ। ", "images": ["https://img.setoparty.com/uploads/posts/doha-1702263527.jpg"]},
{"link": "https://www.setopati.com/kinmel/agriculture/317738", "title": "अकबरे खुर्सानी किलोको २८० रूपैयाँ, आज कुन तरकारीको भाउ कति छ?  ", "author": " सेतोपाटी संवाददाता ", "published_date": "प्रकाशित मिति: सोमबार, मंसिर २५, २०८० ", "detail": "कालीमाटी फलफूल तथा तरकारी बजारमा आज अकबरे खुर्सानी प्रतिकिलो २८० सय रूपैयाँ छ।सिजन सकिन लागेकाले अकबरे खुर्सानीको भाउ दैनिक महंगिएको हो। मंसिरको सुरूवातमा यसको भाउ प्रतिकिलो १८० रूपैयाँ थियो।आइतबार २५० रूपैयाँ न्यूनतम मूल्य रहेको खुर्सानी सोमबार २८० रूपैयाँ पुगेको छ। अधिकतम मूल्य तीन सय रूपैयाँ तोकिएको छ।कालीमाटी तरकारी बजारमा भारतीय प्याजको भाउ किलोको १४० रूपैयाँ छ। त्यस्तै रातो आलुको ४५ रूपैयाँ र सेतो आलुको ३६ रूपैयाँ न्यूनतम मूल्य तोकिएको छ।", "images": ["https://img.setoparty.com/uploads/posts/1534921174kalimati.jpg"]},
{"link": "https://www.setopati.com/social/317748", "title": "‘सुन्तलाका रूखले बिजुलीको तार छुन थाले, कसरी टिप्ने?’", "author": " रासस ", "published_date": "प्रकाशित मिति: सोमबार, मंसिर २५, २०८० ", "detail": "म्याग्दीको अन्नपूर्ण गाउँपालिका–७ दोसल्लेका प्रेम पाइजा बगैँचामा फलेको सुन्तलाको दाना कसरी टिप्ने भन्ने चिन्तामा छन्।दोसल्लेकै रेबहादुर पुनको फल दिने भएका सुन्तलाका बोट बिजुलीको तारले छुन थालेपछि मर्न थालेका छन्।४२ घरधुरीको बसोबास रहेको दोसल्लेका बासिन्दाले पूरै गाउँमा सुन्तलाखेती गरेका छन्।९ हजार सुन्तलाको बोट भएको बगैँचाको बीचमा रहेको ११ केभी क्षमताको विद्युतको नांगो तारले हाँगा छुन थालेको छ।बगैँचाभित्र पस्न विद्युत्को करेन्ट लागेर दुर्घटना हुने जोखिम रहेको अन्नपूर्ण गाउँपालिकाका पूर्वउपाध्यक्ष केशमाया मगरले बताइन्।‘सुन्तलाको बोटले बिजुलीको वितरण लाइनको तार छोएकाले बगैँचामा जाँदा करेन्टको झट्का आउँछ,’ दोसल्ले व्यावसायिक सुन्तला कृषक समूहका अध्यक्ष पाइजाले भने, ‘तारमा छोइएर सुन्तलाको बोट मर्न थालेका छन्। रहेका बोटका सुन्तलाको दाना टिप्न, गोडमेल र मलजलका लागि बगैँचामा पस्दा करेन्ट लागेर दुर्घटना हुने डर छ।’सुन्तलाको बोट हुर्कदै गएपछि हाँगाले नाङ्गो तार छोएर जोखिम बढेको हो । चार सय भोल्टको विद्युत् प्रवाह हुने नाङ्गो तारले छोइएर सुन्तलाका बोट मर्न थालेका हुन् । गोडमेल गर्दा र सुन्तलाको फल टिप्दा करेन्ट लाग्ने जोखिम रहेको स्थानीय बेगबहादुर पाइजाले बताए।‘सुन्तला बगैँचाभित्र जाँदा करेन्ट लागेर ज्यानै जाला भन्ने डर छ,’ उनले भने, ‘तारले छोएको बोटको सुन्तला माया मार्नुपर्ने अवस्था छ। बगैँचा पस्दा कता करेन्ट लागेर मरिने हो भन्ने डर छ।’केही दिनअघि दोसल्ले  गण्डकी प्रदेशसभा सदस्य हरिबहादुर भण्डारीलाई स्थानीयवासीले विद्युतीय दुर्घटनाको जोखिम न्यूनीकरणका लागि नाङ्गो तार हटाएर एबिसी केबुल भएको कालो तार जडान गर्ने व्यवस्था गर्न माग गरेका थिए ।‘दोसल्लेको विद्युतीय दुर्घटनाको जोखिमको अवस्थाका बारेमा नेपाल विद्युत् प्राधिकरण बेनी वितरण केन्द्रमा जानकारी गराएपछि प्राविधिक टोलीले स्थलगत निरीक्षण गरेको छ,’ उनले भने, ‘जति सक्दो छिटो नाङ्गा तार हटाएर एबिसी केबुल राख्ने तयारी गरेका छौँ।’सदस्य भण्डारीको नेतृत्वमा आइतबार नेपाल विद्युत् प्राधिकरणको बेनी वितरण केन्द्रका प्रमुख प्रताप बराल, इञ्जिनियर शिव पौडेल, लेखा प्रमुख श्याम रानासहितको टोलीले दोसल्लेको विद्युत् वितरण लाइनको स्थलगत निरीक्षण गरेको छ।केन्द्रका प्रमुख बरालले सुन्तला बगैँचाभित्र नाङ्गो तारको विकल्पका एबिसी केबुल राख्न प्रक्रिया अघि बढाएको र केही दिनमै तार परिवर्तन गरिने बताए।अन्नपूर्ण गाउँपालिकाको दोवा, बेनी नगरपालिकाको बास्कुनालगायत ठाउँमा बस्ती र बगैँचामाथि रहेको विद्युत्को तार व्यवस्थापन गर्न पहल गरिरहेको प्रदेशसभा सदस्य भण्डारीले बताए।", "images": ["https://img.setoparty.com/uploads/posts/Bijuli-ko-tar-1-1702274286.jpg"]}
]